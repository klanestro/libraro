<document>
    <h2>Anta√ªparolo</h2>
    <p>Telegrafio kaj telefonio kreis el la mondo flustrogalerion.
Trakcio vapora kaj elektra neniigis la spacon. Sed la disa
homaro ankora&#365; estas strange miskomprenata familio. Dum horeto
eblas &#309;eti raporton pri gravega okazo per 500 lingvoj kaj per
tiom da dialektoj; sed kunvoku unulingvajn reprezentantojn de
mil diversaj lingvoj kaj &#265;io Babeli&#285;as, se ne Pandemonii&#285;as.
Ja ne eblas, ke &#265;iu lernos la mil lingvojn de la aliuloj; sed
por &#265;iu estas malgranda afero lerni unu komunan duan lingvon,
se tia lingvo estas farebla.</p>
    <p>Kaj tia lingvo jam estas farita: Esperanto naski&#285;is el la kerno de
&#265;iuj lingvoj; preciza, unuavide lernebla, kaj preska&#365; sengramatika.</p>
    <p>&#264;i tiu Esperanto klasiko, &#8220;Robinsono Kruso&#8221;, estas ioma atinga&#309;o
por Amerika entrepreno, &#265;ar &#285;i estas la unua verko tiagranda kaj
tiaspeca jam eldonita &#265;i tie. &#284;i estas entreprenita fervore kaj
kreita la&#365;kapable. La originala traduko estis farita de la estimata
Rev. A. Krafft. Aliaj amikoj kaj subtenantoj estas:</p>
    <p>&#8199;&#8199;William D. Chandler, &#8220;&#264;efmonhelpanto&#8221;.<br />
&#8199;&#8199;Prof. E. V. Huntington, Harvard University.<br />
&#8199;&#8199;Prof. D. O. S. Lowell, Roxbury Latin School.<br />
&#8199;&#8199;Mr. Edwin D. Mead, Peace Movement.<br />
&#8199;&#8199;Mrs. Dr. N. E. Wood, Newton Theol. Sem.<br />
&#8199;&#8199;Kambri&#285;a Klubo.<br />
&#8199;&#8199;J. M. Connolly, M. D.<br />
&#8199;&#8199;Mr. W. L. Church.<br />
&#8199;&#8199;Mr. G. W. Lee.<br />
&#8199;&#8199;Dr. W. G. Nowell.<br />
&#8199;&#8199;Mr. L. B. Luders.<br /></p>
    <p>Kredante, ke &#265;i tiu libro estos favorita kaj plenumos la prudentajn
esperojn de la &#8220;Esperantistaro de Ameriko kaj tutmondo,&#8221; ni kore
prezentas &#285;in al la tuta legantaro.</p>
    <signed>R. W. MASON.</signed>
    <p>[Anta&#365;parolon tradukis el la angla William Patterson.]</p>
    <h2>Enkonduko</h2>
    <p>La a&#365;toro de la &#265;iamfre&#349;a Robinsono Kruso naski&#285;is en Londono,
Anglujo, je 1661. Lia patro estis bu&#265;isto, kiu edukis sian filon por
la pastreco, inter la Nekonformuloj, sed ne lin povis konvinki iam
sekvi tiun profesion.</p>
    <p>Li estis rimarkinda pro la lerteco de sia spirito, kaj pro la mirinda
ri&#265;eco de siaj elpensoj, kaj li estis tre multeskribanta verkisto.
Ekzistas &#265;irka&#365; ducent dek verkoj de li, kiuj, kvankam la plejmulto
estas fiktivaj, ka&#365;zis tre viveman impreson de vereco kaj realeco.</p>
    <p>Lia politikaj verkoj ka&#365;zis al li multe da suferoj kaj monperdo; kiujn
li kunigis en la jenaj strofoj:</p>
    <p>&#8199;&#8199;Nenies sorto estis pli diversa ol la mia:<br />
&#8199;&#8199;Mi estis dektrifoje ri&#265;a kaj malri&#265;a.<br /></p>
    <p>Sinjoro Walter Scott diras: &#8220;Eble ne ekzistas verko en angla lingvo,
kiu estas pli universale legata kaj admirata ol la Aventuroj de
Robinsono Kruso.&#8221;</p>
    <p>&#264;i tiu traduko estas de &#8220;Robinson Crusoe&#8221; de la &#8220;Altemus&#8217; Young
People&#8217;s Library Edition&#8221;.</p>
    <h2>Parto I</h2>
    <p>Mi naski&#285;is en Jorko, Anglujo, je Marto 1, 1632, kiu estas la
sesjarrego de la re&#285;o Karolo la Unua. Infane, mi sentadis grandan
deziron por pasigi mian vivon sur la maro; kaj plia&#285;ante, la deziro
pliforti&#285;is; &#285;is fine, mi forlasis mian lernejon kaj hejmon, kaj
piede, mi trovis mian vojon al Hull, kie mi balda&#365; trovis okupadon sur
&#349;ipo.</p>
    <p>Post kiam ni velveturis kelke da tagoj, okazis ventego, kaj kvinanokte
la &#349;ipo enfendi&#285;is. &#264;iuj al la pumpiloj rapidis. La &#349;ipon ni sentis
&#285;emi en &#265;iuj siaj tabuloj, kaj &#285;ian traba&#309;on ektremi de la anta&#365;a &#285;is
la posta parto; kaj balda&#365; klari&#285;is ke ne estas ia espero por &#285;i, kaj
ke &#265;io, kion ni povas fari, estas savi niajn vivojn.</p>
    <p>Unue, ni pafadis pafilegojn por venigi helpon, kaj post kelke da
tempo, &#349;ipo ku&#349;ante ne malproksime, alsendis boaton por helpi nin. Sed
la maro estis tro maltrankvila por &#285;i restadi &#349;ipflanke; tial ni
el&#309;etis &#349;nuregon, kiun la boatanoj ekkaptis kaj firme fiksis, kaj
tiamaniere ni &#265;iuj enboati&#285;is.</p>
    <p>Tamen, vani&#285;is en tia maltrankvila maro, por peni albordi&#285;i la &#349;ipon,
kiu alsendis la virojn; a&#365; aluzi la remilojn de la boato, kaj ni ne
povis ion fari, krom &#285;in lasi peli&#285;i teron.</p>
    <p>Duonhore, nia &#349;ipo trafis rifon kaj subakvi&#285;is, kaj &#285;in ni ne vidis
plu. Tre malrapide, ni alproksimi&#285;is teron, kiun iafoje ni vidis, kiam
ajn la boato levi&#285;is sur la supro de ia alta ondo; kaj tie ni vidis
homojn, kurante amase, tien kaj reen, havante unu celon, savi nin.</p>
    <p>Fine, &#285;ojege, ni surteri&#285;is, kie bon&#349;ance, ni renkontis amikojn, kiuj
donis al ni helpon por reveturi al Hull; kaj se tiam, mi havus la
bonan sencon por iri hejmon, estus pli bone por mi.</p>
    <p>La viro, kies &#349;ipo subakvi&#285;is, diris kun grava mieno: &#8220;Junulo, ne iru
plu surmaron; tiu ne estas la vivmaniero por vi.&#8221; &#8220;Kial do, sinjoro,
vi mem iros plu surmaron?&#8221; &#8220;Tiu estas alia afero. Mi estas elnutrita
por la maro, sed vi ne estas; vi venis sur mian &#349;ipon por eltrovi, la
staton de vivo surmara, kaj vi povas diveni tion, kio okazos al vi, se
vi ne reiros hejmon. Dio ne benos vin, kaj eble vi ka&#365;zis tiun-&#265;i
tutan malbonon al ni.&#8221;</p>
    <p>Mi ne parolis alian vorton al li, kiun vojon li iris, mi nek scias,
nek deziris scii&#285;i, &#265;ar mi estis ofendita pro tiu-&#265;i mal&#285;entila
parolado. Mi multe pensis; &#265;u iri hejmon, a&#365; &#265;u iradi surmaron. Honto
detenis min pri iri hejmon, kaj mi ne povis decidi la vivkuron, kiun
mi estis ironta.</p>
    <p>Kiel estis mia sorto travive, &#265;iam elekti la plej malbonon; tiel same
mi nun faris. Mi havis oron en mia monujo, kaj bonan vesta&#309;on sur mia
korpo, sed, surmaron mi ree iris.</p>
    <p>Sed nun, mi havis pli malbonan &#349;ancon ol iam, &#265;ar, kiam ni estis tre
malproksime enmaro, kelke da Turkoj en &#349;ipeto, plen&#265;ase alproksimi&#285;is
al ni. Ni levis tiom da veloj, kiom niaj velstangoj povis elporti, por
ke ni forkuru de ili. Tamen, malgra&#365; tio, ni vidis ke niaj malamikoj
pli kaj pli alproksimi&#285;is, kaj certi&#285;is ke balda&#365;, ili atingos nian
&#349;ipon.</p>
    <p>Fine, ili atingis nin; sed ni direktis niajn pafilegojn sur ilin, kio
ka&#365;zis portempe, ke ili deflanku sian vojon. Sed, ili da&#365;rigis pafadon
sur ni tiel longe, kiel ili estis en pafspaco. Proksimi&#285;ante la duan
fojon, kelkaj viroj atingis la ferdekon de nia &#349;ipo, kaj ektran&#265;is la
velojn, kaj ekfaris &#265;iuspecajn difekta&#309;ojn. Tial, post kiam dek el
niaj &#349;ipanoj ku&#349;as mortitaj, kaj la plimulto el la ceteraj havas
vundojn, ni kapitulacis.</p>
    <p>La &#265;efo de la Turkoj prenis min kiel sian raba&#309;on, al haveno okupita
de Ma&#365;roj. Li ne agis al mi tiel malbone, kiel mi lin unue ju&#285;is, sed
li min laborigis kun la ceteraj de siaj sklavoj. Tio estis &#349;an&#285;o en
mia vivo, kiun mi neniam anta&#365;vidis. Ho ve! kiom mia koro mal&#285;ojis,
pensante pri tiuj, kiujn mi lasis hejme, al kiuj mi ne montris tiom da
komplezemo kiom diri &#8220;Adia&#365;i&#8221; kiam mi iris surmaron, a&#365; sciigi tion,
kion mi intencas fari!</p>
    <p>Tamen, &#265;io, kion mi travivis tiam, estas nur anta&#365;gusto de la penadoj
kaj zorgoj, kiujn de tiam estis mia sorto suferi.</p>
    <p>Unue, mi pensis, ke la Turko kunprenos min kun si, kiam li ree iros
surmaron, kaj ke mi iel povos liberi&#285;i; sed la espero nelonge da&#365;ris,
&#265;ar tiatempe li lasis min surtere por prizorgi liajn rikoltojn.
Tiamaniere mi vivis du jarojn. Tamen, la Turko konante kaj vidante min
plu, min pli kaj pli liberigis. Li unufoje a&#365; dufoje &#265;iusemajne,
veturis en sia boato por kapti iajn platfi&#349;ojn, kaj iafoje, li
kunprenis min kaj knabon kun si, &#265;ar ni estas rapidaj &#265;e tia sporto,
kaj tial li pli kaj pli &#349;atis min.</p>
    <p>Unu tagon, la Turko elsendis min, viron kaj knabon, boate, por kapti
kelke da fi&#349;oj. Surmare, okazas tia densa nebulo, ke dekduhore, ni ne
povas vidi la teron, kvankam ni ne estas pli ol duonmejlon (800
metrojn) de la terbordo; kaj morga&#365;tage, kiam la suno levi&#285;is, nia
boato estas enmaro almena&#365; dek mejlojn (16 kilometrojn) de la
terbordo. La vento vigle blovis, kaj ni &#265;iuj tre bezonis nutra&#309;on; sed
fine per la helpo de remiloj kaj veloj ni sendan&#285;ere reatingis la
terbordon.</p>
    <p>Kiam la Turko scii&#285;is kiamaniere ni vojperdis, li diris, ke de nun,
kiam li velveturos, li prenos boaton, kiu enhavos &#265;ion, kion ni
bezonus, se ni longatempe estus detenataj surmare. Tial li farigis
grandan kajuton en la longboato de sia &#349;ipo, kiel anka&#365; &#265;ambron por ni
sklavoj. Unu tagon, li min sendis, por ke mi ordigu la boaton pro tio,
ke li havas du amikojn, kiuj intencas veturi kun li por fi&#349;kapti. Sed
kiam la tempo alvenis, ili ne veturas; tial li sendis min, viron kaj
knabon &#8212; kies nomo estas Zuro &#8212; por kapti kelke da fi&#349;oj por la
gastoj, kiuj estas vesperman&#285;ontaj kun li.</p>
    <p>Subite, eniris en mian kapon la ideo, ke nun estas bona okazo, boate
forkuri kaj liberi&#285;i. Tial mi tuj prenis tiom da nutra&#309;o, kiom mi
povas havigi, kaj mi diris al la viro, ke estus tro malrespekte,
man&#285;ante la panon metitan en la boaton por la Turko. Li diris, ke li
pensas tiel same, tial li alportis sakon da rizo kaj kelke da ruskoj
(kukoj).</p>
    <p>Dum la viro estis surtere, mi provizis iom da vino, pecegon da vakso,
segilon, hakilon, fosilon, iom da &#349;nurego, kaj &#265;iuspecajn objektojn,
kiuj eble estos utilaj al ni. Mi sciis, kie trovi&#285;as la vinkesto de la
Turko, kaj mi &#285;in metis surboaton dum la viro estas surtere. Per alia
ruzo, mi havigis &#265;ion, kion mi bezonis. Mi diris al la knabo, &#8220;La
pafiloj de la Turko estas en la boato, sed ne trovi&#285;as ia pafa&#309;o. &#264;u
vi pensas, ke vi povas havigi iom da &#285;i? Vi scias kie &#285;i estas
konservata, kaj eble ni volos pafi birdon a&#365; du.&#8221; Li do alportis kesto
kaj saketon, kiuj enhavas &#265;ion, kion ni eble bezonas por la pafiloj.
Tiujn-&#265;i mi metis surboaton, kaj poste velveturis por fi&#349;kapti.</p>
    <p>La vento blovis de la nordo, a&#365; nordokcidento, tia vento estis malbona
por mi; &#265;ar, se &#285;i estus de la sudo, mi estus povinta velveturi al la
terbordo de Hispanujo. Tamen, de kiu ajn loko la vento blovos, mi
estis decidinta forkuri kaj lasi la ceterajn al ilia sorto. Mi do
mallevis miajn hokfadenojn kvaza&#365; fi&#349;kapti, sed mi zorgis, ke mi havu
malbonan sukceson; kaj kiam la fi&#349;oj mordis, mi ilin ne eltiris, &#265;ar
mi deziris, ke la Ma&#365;ro ilin ne vidu. Mi diris al li, &#8220;Tiu-&#265;i loko
estas nebona; ni ne kaptos fi&#349;ojn tie-&#265;i; ni devas iom anta&#365;en iri.&#8221;
Nu, la Ma&#365;ro pensis, ke tion fari ne estos malbone. Li levis la
velojn, kaj, &#265;ar la direktilo estis en miaj manoj, mi elsendis la
boaton unu mejlon a&#365; plu enmaron, kaj poste &#285;in haltigis, kvaza&#365; mi
intencas fi&#349;kapti.</p>
    <p>Nun, mi pripensis, tiu-&#265;i estas mia okazo liberi&#285;i; tial mi transdonis
la direktilon al la knabo, kaj tiam ekprenis la Ma&#365;ron &#265;irka&#365; la
talio, kaj el&#309;etis lin el la boato.</p>
    <p>Malsupren li falis! sed balda&#365; reaperis por ke, li povis na&#285;i kvaza&#365;
anaso. Li diris, ke li volonte irus &#265;irka&#365; la mondo kun mi, se mi
enprenus lin.</p>
    <p>Iom timante ke li surrampos la boatflankon, kaj reeni&#285;os perforte, mi
direktis mian pafilon sur lin, kaj diris, &#8220;Vi facile povas na&#285;i
alteron se vi tion deziras; tial, rapidi&#285;u tien; plie, se vi reen
alproksimi&#285;os la boaton, vi ricevos kuglon tra la kapo, &#265;ar, mi de nun
intencas esti libera viro.&#8221;</p>
    <p>Tiam li ekna&#285;is, kaj sendube sendan&#285;ere atingis la terbordon, &#265;ar la
maro estis tre trankvila.</p>
    <p>Unue, mi intencis kunpreni la Ma&#365;ron kun mi, kaj na&#285;igi Zuron alteron;
sed la Ma&#365;ro ne estis viro pri kiu mi povis konfidi.</p>
    <p>Post kiam li fori&#285;is, mi diris al Zuro, &#8220;Se vi &#309;uros, ke vi estos
fidela al mi, vi iam fari&#285;os grava viro; se vi ne &#309;uros, mi certe
anka&#365; vin el&#309;etos el la boato.&#8221;</p>
    <p>La knabo tiel dol&#265;e ridetis, kiam li &#309;uris resti fidela al mi, ke mi
lin ne povis dubi en mia koro.</p>
    <p>Dum ankora&#365; ni povis vidi la Ma&#365;ron (survoje alteren) ni anta&#365;en iris
enmaron, por ke li kaj tiuj, kiuj nin vidis de la terbordo, kredu ke
ni iros al la influejo de la markolo, &#265;ar neniu velveturis al la suda
marbordo, &#265;ar tie lo&#285;as gento da homoj, kiuj la&#365; sciigoj, mortigas kaj
man&#285;as siajn malamikojn.</p>
    <p>Tiam mi direktis mian veturadon oriente, por ke ni la&#365;longiru la
marbordon, kaj, havante favoron venton kaj trankvilan maron, ni
morga&#365;tagmeze estis malapud kaj preter la povo de la Turko.</p>
    <p>Ankora&#365;, mi timis, ke mi estus kaptota de la Ma&#365;roj; tial mi ne volis
iri surteron tage. Duonlume, ni direktis nian boaton alteren, kaj
atingis la enfluejon riveretan, de kiu mi pensis, ni povos na&#285;i
surteron, kaj tiam rigardi la &#265;irka&#365;a&#309;ojn. Sed kiam malheli&#285;is la
lumo, ni a&#365;dis strangajn sonojn, bojojn, kriegojn, gruntojn,
blekadojn. La malfeli&#265;a knabo diris, ke li ne kura&#285;as iri surteron
anta&#365; la tagi&#285;o. &#8220;Nu,&#8221; mi diris, &#8220;tiuokaze, ni atendu, sed, tage,
povas vidi nin la homoj, kiuj eble nin pli malhelpos ol sova&#285;aj
bestoj.&#8221; &#8220;Tiam ni pafilos ilin,&#8221; ridante diris Zuro, &#8220;kaj forkurigu
ilin.&#8221;</p>
    <p>Mi &#285;ojis vidi, ke la knabo montras tiom da gajeco, kaj mi donis al li
iom da pano kaj rizo. Tiunokte, ni silente ripozis, sed ne longe
dormis, &#265;ar, post kelke da horoj, iaj grandegaj bestoj malsuprenvenis
al la maro, por sin bani. La malfeli&#265;a knabo ektremis de kapo al
piedoj pro la vida&#309;o. Unu el tiuj bestoj alproksimi&#285;is nian boaton,
kaj, kvankam estis tro mallume por &#285;in bone vidi, ni a&#365;dis &#285;in blovi,
kaj sciis, pro &#285;ia bruego, ke &#285;i certe estas granda. Fine, la bruto
tiom alproksimi&#285;is la boaton, kiom la longeco de du remiloj; tial mi
pafis sur &#285;in, kaj &#285;i na&#285;is alteren.</p>
    <p>La blekegoj kaj kriegoj, kiujn faris bestoj kaj birdoj pro la bruo de
mia pafilo, &#349;ajne montris, ke ni faris malbonan elekton por surterejo;
sed, vole ne vole, ni devis iri surtere por ser&#265;i fre&#349;an fonton, por
ke ni povu plenigi niajn barelojn. Zuro diris, ke li eltrovus, &#265;u la
fontaj akvoj ta&#365;gas por trinki, se mi permesus al li preni unu el la
botelegoj, kaj, ke li &#285;in reportos plenigitan se la akvo estas bona.
&#8220;Kial vi volas iri?&#8221; mi diris; &#8220;Kial mi ne estas ironta? Vi povas
resti en la boato.&#8221; Kontra&#365;e, Zuro diris, &#8220;Se la sova&#285;uloj venos, ili
min man&#285;u; sed vi forkuru.&#8221; Mi devis ami la junulon pro la afabla
parolado. &#8220;Nu,&#8221; mi diris, &#8220;Ni amba&#365; iros, kaj se la sova&#285;uloj venos,
ni ilin mortigu; ja, ili ne man&#285;os a&#365; vin a&#365; min.&#8221;</p>
    <p>Mi donis al Zuro iom da rumo el la kesto de la Turko por reforti lin
kaj ni iris surteron. La knabo ekiris kun sia pafilo mejlon de la
loko, kie ni surteriris, kaj li revenis kun leporo, kiun li mortpafis,
kaj kiun ni &#285;oje kuiris kaj man&#285;is; la&#365; la bona nova&#309;o, kiun li
raportis, li eltrovis fonton, kaj ne vidis sova&#285;ulojn.</p>
    <p>Mi divenis, ke la Promontoro de la Verdaj Insuloj ne estas
malproksime, &#265;ar mi vidis la supron de la Granda Pinto, kiun kiel mi
sciis, estas apud ili. Mia sola espero estis, ke la&#365;longirante la
terbordon, ni trovos &#349;ipon, kiu en&#349;ipigos nin; kaj tiam, kaj ne anta&#365;
tiam, mi sentos kvaza&#365; libera viro. Unuvorte, mi konfidis mian sorton
al la &#349;anco; a&#365; renkonti ian &#349;ipon a&#365; morti.</p>
    <p>Surteron ni ekvidis iujn homojn, kiuj staras kaj rigardas nin. Ili
estis nigraj, kaj ne portis vesta&#309;on. Mi estus irinta surteron al ili,
sed Zuro, &#8212; kiu sciis plej bone &#8212; diris, &#8220;Ne vi iru! Ne vi iru!&#8221; Tial
mi direktis la boaton la&#365;teron, por ke mi povu paroli kun ili, kaj ili
longaspace iradis la&#365; ni. Mi ekvidis, ke unu havas lancon en mano.</p>
    <p>Mi faris signojn, ke ili alportu iom da nutra&#309;o al mi, kaj ili
siaparte faris signojn, ke mi haltu mian boaton. Tial mi demetis la
supran parton de mia velo, kaj haltis, tiam du el ili ekforkuris; kaj,
duonhore revenis kun iom da seki&#285;ita viando, kaj ia greno kiu kreskas
en tiu parto de la mondo. Tion-&#265;i ni deziregis, sed ne sciis, kiel
havigi &#285;in, &#265;ar ni ne kura&#285;is iri surteron al ili, nek ili kura&#285;is
alproksimi&#285;i al ni.</p>
    <p>Fine, ili eltrovis peron sendan&#285;eran por ni &#265;iuj. Alportante la
nutra&#309;on al la marbordo, ili &#285;in demetis kaj tre fortirigis si mem dum
ni &#285;in prenis. Ni faris signojn por montri nian dankon, ne havante ion
alian, kion ni povas doni al ili. Sed bon&#349;ance, ni balda&#365; kaptis
grandan donacon por ili; &#265;ar du sova&#285;aj bestoj de la sama speco, pri
kiu mi jam priparolis, venis plen&#265;ase de la montetoj al la maro.</p>
    <p>Ili na&#285;is kvaza&#365; ili venis por sportigi. &#264;iuj forkuris de ili krom
tiu, kiu portas la lancon. Unu el tiuj bestoj alproksimi&#285;is nian
boaton; tial mi &#285;in atendis kun mia pafilo; kaj tuj kiam &#285;i estis en
pafspaco, mi &#285;in pafis tra la kapo. Dufoje &#285;i subakvi&#285;is kaj dufoje &#285;i
suprenlevi&#285;is; kaj poste &#285;i na&#285;is alteren, kaj falis senviva. La viroj
tiom timis pro la pafilbruo, kiom ili anta&#365;e timis je la vida&#309;o de la
bestoj. Sed kiam mi faris signojn por ke ili venu al la marbordo, ili
tuj venis.</p>
    <p>Ili rapidis al sia raba&#309;o; kaj tordante &#265;irka&#365; &#285;i &#349;nuregon, ili &#285;in
sendan&#285;ere eltiris surteron.</p>
    <p>Ni nun lasis niajn sova&#285;ulojn kaj iradis dekdu tagojn plu. La terbordo
anta&#365; ni etendis sin kvar a&#365; kvin mejlojn, (6.8 a&#365; 8.3 kilometrojn)
bekforme; kaj ni devis veturi iom de la terbordo por atingi tiun
terpinton, tiel ke ni portempe ne vidis teron.</p>
    <p>Mi konfidis la direktilon al Zuro, kaj sidi&#285;is por pripensi tion, kion
estos plej bone nun fari; kiam subite mi a&#365;dis, ke la knabo krias,
&#8220;&#348;ipon kun velo! &#349;ipon kun velo!&#8221; Li ne montris multe da &#285;ojo je la
vida&#309;o, opiniante, ke la &#349;ipo venis por repreni lin; sed mi bone
scias, la&#365; la &#349;ajno, ke &#285;i ne estas iu el la &#349;ipoj de la Turko.</p>
    <p>Mi levis kiel eble plej multe da veloj por renkonti la &#349;ipon &#285;iavoje,
kaj ordonis al Zuro, ke li ekpafu pafilon, &#265;ar mi esperis, ke se tiuj,
kiuj estas sur la ferdeko ne povus a&#365;di la sonon, ili vidus la
fumigadon. Ili ja &#285;in vidis, kaj tuj demetis siajn velojn por ke ni
povu atingi ilin, kaj trihore, ni estis &#265;e la &#349;ipflanko. La viroj
parolis kun ni per la franca lingvo, sed ni ne povis kompreni tion,
kion ili diras. Fine, Skoto sur&#349;ipe diris per mia lingvo, &#8220;Kiu vi
estas? De kien vi venas?&#8221; Mi diris al li iomvorte, kiel mi liberi&#285;is
de la Ma&#365;roj.</p>
    <p>Tiam, la &#349;ipestro invitis min veni &#349;ipbordon, kaj en&#349;ipis min, Zuron
kaj &#265;iujn miajn poseda&#309;ojn. Mi diris al li, ke li havu &#265;ion, kion mi
havas; sed li respondis, &#8220;Vi estas rericevonta viajn poseda&#309;ojn post
kiam ni atingos teron, &#265;ar mi por vi nur faris tion, kion por mi vi
farus samstate.&#8221;</p>
    <p>Li pagis al mi multan monon por mia boato, kaj diris, ke mi ricevos
egalan monon por Zuro, se mi lin fordonus. Sed mi diris al li, ke
liberi&#285;inte kun helpo de la knabo, mi lin ne volas vendi. Li diris, ke
estas juste kaj prave por mi tiel senti, sed, se mi decidus fordoni
Zuron, li estus liberigota dujare. Tial, &#265;ar la sklavo deziris iri, mi
nenial diris ne. Trisemajne mi alvenis al &#264;iuj Sanktuloj Golfeto, kaj
nun mi estis liberulo.</p>
    <p>Mi ricevis multan monon por &#265;iujn miaj poseda&#309;oj, kaj kun &#285;i, mi iris
surteron. Sed mi tute ne sciis, kion nun fari. Fine mi renkontis
viron, kies stato estas la&#365; la mia, kaj ni amba&#365; akiris pecon da tero,
por &#285;in prilabori. Mia farmilaro, la&#365; la lia, estis malgranda, sed ni
produktigis la farmojn sufi&#265;e por subteni nin, sed ne plu. Ni bezonis
helpon, kaj nun mi eksentis, ke mi eraris, ellasante la knabon.</p>
    <p>Mi tute ne &#349;atis tiun manieron de vivo. Kion! mi pensis, &#265;u mi venis
tian longan vojon por fari tion, kion mi la&#365;bone povus fari hejme, kaj
kun miaj parencoj &#265;irka&#365; mi? Kaj pligrandi&#285;is mia mal&#285;ojo, &#265;ar la
bonamiko, kiu min al&#349;ipis tien-&#265;i, intencas nune lasi tiun-&#265;i
terbordon.</p>
    <p>Kiam mi estis knabo, kaj ekiris surmaron, mi metis en la manojn de mia
onklino, iom da mono pri kiu, mia bonamiko diris, ke mi bone farus, se
mi &#285;in elspezus pro mia bieno. Tial, post kiam li revenis hejmon, li
alsendis iom da &#285;i kontante, kaj la resta&#309;on kiel tukoj, &#349;tofoj,
lana&#309;oj, kaj simila&#309;oj, kiujn li a&#265;etis. Mia onklino tiam metis en
liajn manojn iom da livroj, kiel donaco al li, por montri sian
dankecon pro &#265;io, kion li faris por mi; kaj per tiu mono, li afable
a&#265;etis sklavon por mi. Intertempe, mi jam a&#265;etis sklavon, tial mi nun
havas du, kaj &#265;io prosperis dum la sekvanta jaro.</p>
    <h2>Parto II</h2>
    <p>Sed balda&#365; miaj projektoj trograndi&#285;is la&#365; miaj rimedoj. Unu tagon
alvenis kelke da viroj por peti min, ke mi komandu sklav&#349;ipon
elsendotan de ili. Ili diris, ke ili donos al mi parton en la sklavoj,
kaj pagos la tutajn elspezojn &#349;ar&#285;e. Tio estus bona&#309;o por mi, se mi ne
havus bienojn kaj teron; sed nun, tian &#349;an&#285;on fari, estus malsa&#285;e kaj
hazarde. Gajninte multe da mono, estis konsilinde ke mi la&#365;e da&#365;rigu
tri a&#365; kvar jarojn plu. Nu, mi diris al la viroj, ke mi tre volonte
irus, se ili dume prizorgus mian farmon, kion ili alpromesis.</p>
    <p>Tial, mi faris mian testamenton, kaj bordi&#285;is tiun-&#265;i &#349;ipon je la oka
datreveno de mia forlaso de Hull. Tiu-&#265;i sklav&#349;ipo enhavis ses
pafilegojn, dekdu virojn kaj unu knabon. Ni kunprenis segilojn,
&#265;enojn, ludilojn, globetojn, pecetojn de vitro, kaj tiajn komerca&#309;ojn
konvenajn al la gusto de tiuj, kun kiuj ni intencis komenci.</p>
    <p>Ni ne estis pli ol dekdu tagoj de la ekvatoro, kiam ventego forpelis
nin, ni ne sciis kien. Subite eksonis la krio &#8220;Teron!&#8221; kaj la &#349;ipo
alpu&#349;i&#285;is sur sabla&#309;on, en kiun &#285;i mallevi&#285;is tiel profunde, ke ni ne
povis &#285;in liberigi. Fine, ni eltrovis ke ni devas &#285;in lasi, kaj atingi
terbordon la&#365;eble. Ekire, estis boaton sur &#285;ia posta parto, sed ni
eltrovis, ke &#285;i estis de&#349;irita per la forto de la ondoj. Nur unu
boateto restis &#265;e la &#349;ipflanko, tial ni enboati&#285;is en &#285;in. Tie ni &#265;iuj
trovi&#285;is, sur la malglata maro! La koro de &#265;iu nun malforti&#285;is, vangoj
pali&#285;is, kaj niaj okuloj malklari&#285;is; &#265;ar estas nur unu espero,
eltrovi ian golfeton, kaj iel atingi rifu&#285;ejon apudteran. Ni nun tute
transdonis niajn animojn al Dio.</p>
    <p>La maro pli kaj pli malglati&#285;is kaj &#285;ia blanka &#349;a&#365;mo tordi&#285;is kaj
bolis. Fine, la ondoj en sia furioza sporto disrompi&#285;is kontra&#365; la
boatflanko, kaj ni &#265;iuj el&#309;eti&#285;is.</p>
    <p>Mi povis bone na&#285;i, sed la povo de la ondoj ka&#365;zis, ke mi perdis mian
spiron tro multe por tion fari. Fine, unu granda ondo terenportis min,
kaj lasis min sendan&#285;ere, kvankam konsumite pro timego. Mi starigis
min sur piedoj, kaj penadis la&#365;eble surteri&#285;i, sed &#309;us tiam, la kurbo
de ondego suprenlevi&#285;is kvaza&#365; monteto, kiun eviti, mi tute ne havis
sufi&#265;an forton, tial &#285;i marenportis min. Mi la&#365;eble penadis na&#285;i
supra&#309;e, entenante mian spiron, por tiun fari. La sekvanta ondo estis
egale alta, kaj enfermis min en sia vasto. Mi detenis miajn manojn &#265;e
mia flanko, kaj tiam, mia kapo ekeli&#285;is de la ondoj. Tio donis al mi
kura&#285;on kaj spiradon, kaj balda&#365; miaj piedoj sentis teron.</p>
    <p>Momente, mi staris &#285;is la akvoj dekuris de mi, kaj tiam, mi na&#285;is
la&#365;forte alteren; sed la ondoj min rekaptis, kaj dufoje plu ili min
marenportis, kaj dufoje plu min terenportis. Mi pensis, ke la lasta
ondo mortigos min, &#265;ar &#285;i pu&#349;is min sur &#349;tonegon tiaforte, ke mi falis
en ian svenon, kio, dankon al Dio, ne longe da&#365;ris. Fine, &#285;ojege, mi
atingis la krutega&#309;on apud la terbordo, kie mi trovis ian herbon
preter la atingo de la maro. Tie mi sidigis min, fine sendan&#285;ere
surtere.</p>
    <p>Mi nur povis ekkrii per la vortoj de la psalmo, &#8220;Tiuj, kiuj veturas
surmaron en &#349;ipoj vidas la fara&#309;ojn de la Sinjoro en la profunda&#309;o.
&#264;ar, per Lia ordono la ventegoj levi&#285;as, la ventoj blovas kaj levas la
ondojn; tiam, ili supreniras al la &#265;ielo; de tien, ili malsupreniras
al la profunda&#309;o. Mia animo malforti&#285;as, mi &#349;anceli&#285;as tien kaj reen,
kaj mi ne scias tion, kion fari, tiam la Sinjoro elkondukas min el
&#265;iuj miaj mizeroj.&#8221;</p>
    <p>Mi tiom &#285;oji&#285;as, ke &#265;io, kion mi povis fari, estis iri tien kaj reen
sur la terbordo, jen levi miajn manojn, jen ilin faldi sur la brusto
kaj danki Dion por &#265;io, kion li faris por mi, kvankam la ceteraj
&#349;ipanoj pereis. &#264;iuj krom mi pereis, kaj mi estas sendan&#285;era! Mi nun
rigardis la &#265;irka&#365;a&#309;on por eltrovi, kian lokon mi estis &#309;etita, simile
al birdo en ventego. Tiam &#265;ia &#285;ojo, kiun mi anta&#365;e sentis, forlasis
min; &#265;ar mi estis malseka kaj malvarma kaj havis nenian sekan vesta&#309;on
por revestigi min, nenion por nutri, kaj nenian amikon por helpi min.</p>
    <p>Estis tie-&#265;i sova&#285;aj bestoj, sed mi ne havis pafilon, per kiu mi povis
pafi ilin a&#365; savi min de iliaj makzeloj. Mi nur havis tran&#265;ilon kaj
pipon.</p>
    <p>Nun mallumi&#285;is; kaj kien mi iros por pasigi la nokton? Mi pensis, ke
la supro de ia alta arbo estos bona rifu&#285;ejo kontra&#365; dan&#285;ero; kaj tie
mi povas sidi kaj pripensi pri la monto, &#265;ar mi sentis nenian esperon
de vivado. Nu, mi iris al mia arbo kaj faris ian neston por dormejo.
Tiam, mi tran&#265;is bastonon por forpeli la sova&#285;ajn bestojn se iuj
venos, kaj ekdormis kvaza&#365; la bran&#265;nesto estis lanuglito.</p>
    <p>Estas hela taglumo, kiam mi veki&#285;is, anka&#365; la &#265;ielo estas klara, kaj
la maro trankvila. Sed mi observis tra la arbsupro, ke nokte, la &#349;ipo
lasis la sabla&#309;on, kaj ku&#349;as mejlon (1.7 kilometrojn) de mi kaj la
boato estas surtere du mejloj dekstre. Mi iom la&#365;longiris la terbordon
por atingi la boaton, sed Golfeto de la maro lar&#285;a unu mejlo min
detenis de &#285;i. Tagmeze, la forfluo tiom forkuris, ke mi povis
alproksimi&#285;i la &#349;ipon; kaj mi eltrovis, ke se ni restadus &#349;ipbordon,
&#265;iu nun estus bone.</p>
    <p>Tiupense, mi ploris; ja, mi ne povis alie fari; sed, &#265;ar tio ne helpos
ion, mi pripensis ke estos plej bone por mi na&#285;i al la &#349;ipo. Mi rapide
senvestigis, mi saltis en la maron, kaj na&#285;is al la &#349;ipruino. Sed
kiamaniere mi suri&#285;os la ferdekon? Na&#285;ante &#265;irka&#365; la &#349;ipo, mi ekvidis
pecon da &#349;nurego pendante tiel malalten &#285;iaflanke, ke unue la ondoj
ka&#349;is &#285;in. Per helpo de la &#349;nurego mi sur&#349;ipi&#285;is.</p>
    <p>Mi trovis fendon en la malsupro de la &#349;ipo. Vi povas esti certa, ke
mia unua penso estis ser&#265;i por nutra&#309;o, kaj mi balda&#365; iris al la
panujo, kaj mi ma&#265;is panon dum mi iris tien kaj reen, &#265;ar mi ne havis
tempon por perdi. Trovi&#285;is tie anka&#365; iom da rumo, de kiu mi prenis
sufi&#265;an trinkon kaj tio refortis min. Kion mi plej multe bezonis,
estis boato por terenporti la poseda&#309;on. Sed vani&#285;is por deziri tion,
kion mi ne povis havigi; nu, &#265;ar en la &#349;ipo trovi&#285;is kelke da ekstraj
velstangoj, tri a&#365; kvar grandaj traboj el ligno, kaj unu ekstra masto
a&#365; du, mi komencis fari floson.</p>
    <p>Mi metis kvar stangojn flanko &#265;e flanko, kaj la&#365;lar&#285;e, surmetis sur
ilin mallongajn pecetojn de tabulo por fortikigi mian floson. Kvankam
la tabuloj povis elporti mian pezon, ili estis tro maldikaj por
elporti multe da mia &#349;ar&#285;o. Tial mi prenis segilon, kiu estas en la
&#349;ipo, kaj segis maston en tri longa&#309;ojn, kaj ili multe fortikigis la
floson. Mi trovis iom da pano kaj rizo, holandan froma&#285;on, kaj iom da
sekigita kapra&#309;o. Ekire, estis iom da tritiko, sed la ratoj &#285;in
eltrovis, kaj neniom restis.</p>
    <p>Mia sekvanta tasko estis, ke mi &#349;irmu miajn poseda&#309;ojn kontra&#365; la
&#349;prucado de la maro; ne postulis multe da tempo por tion fari, &#265;ar,
estis sur&#349;ipe tri kestoj sufi&#265;e grandaj por enhavigi &#265;ion, kaj ilin mi
metis surfloson. La enfluo forportis mian veston kaj &#265;emizon, kiujn mi
nelonge lasis surtere; sed estis kelke da novaj vesta&#309;oj en la &#349;ipo.</p>
    <p>&#8220;Vidu! jen kapta&#309;o!&#8221; mi diris la&#365;te (kvankam neniu &#265;eestis por a&#365;di
min); &#8220;nun mi ne malnutri&#285;os!&#8221; &#265;ar mi trovis kvar grandajn pafilojn.
Sed kiamaniere mi surterigos mian floson? Mi ne havas velon, nek
remilojn; kaj ekvento ka&#365;zos degliti &#265;iun mian poseda&#309;on. Tamen, estis
tri aferoj, pri kiuj mi &#285;ojis &#8212; trankvila maro, altera fluo, kaj
venteto por blovi min alteren.</p>
    <p>Bon&#349;ance, mi trovis kelkajn remilojn en parto de la &#349;ipo &#285;isnune
neser&#265;ita. Per ili mi ekveturis alteren, kaj duonmejle, mia floso bone
surna&#285;is; sed balda&#365; mi eltrovis, ke &#285;i surna&#285;is flanken. Fine mi
vidis rivereton, kaj per iom da laboro mi direktis mian floson en &#285;in;
kaj nun, la terbordo estis tiel proksima, ke mi sentis, ke mia remilo
tu&#349;as fundon.</p>
    <p>Tie-&#265;i, mi preska&#365; perdis mian &#349;ar&#285;on, &#265;ar la terbordo estis sur
deklivo, tiel ke ne estis loko por surteri&#285;i, escepte ke unu parto de
la floso ku&#349;as tiel alte, kaj la alia parto tiel malalte, ke &#265;iuj miaj
a&#309;oj defalus. Estis necese, ke mi atendu la enfluon. Tiam, kiam la
maro profundi&#285;is unu futo plu, mi pu&#349;egis la floson sur ebenan pecon
da tero, por &#285;in alligi tie &#349;nurege, kaj enpu&#349;is miajn du remilojn en
la sablon, unu &#265;iuflanke de la floso. Tiel mi &#285;in lasis ku&#349;i atendante
la forfluon; tiam, &#285;i kun &#285;ia &#349;ar&#285;o sidis bone surteron.</p>
    <p>Mi ekvidis, ke estas birdoj sur la insulo, kaj mi mortpafis unu. Mia
pafilpafo sendube estis la unua, kiu a&#365;di&#285;as tie post la kremondo;
&#265;ar, &#285;iasone tutaj birdaroj forflugis de &#265;iu parto de la arbaro kun
la&#365;taj krioj. Forme, la beko de tiu, kiun mi pafis, estis simile al
akcipitro, sed ungegoj senlonge.</p>
    <p>Mi nun revenis al mia floso por elflosigi miajn proviza&#309;ojn, kiu
okupis min tagresta&#309;e. Mi ne sciis kion fari nokte, nek kie trovi
ta&#365;gan lokon, por meti miajn proviza&#309;ojn. Mi ne &#349;atis ku&#349;i&#285;i sur la
teron, pro timo je sova&#285;aj bestoj, kiel anka&#365; je serpentoj, sed ne
ekzistis ka&#365;zon por timo, kiel mi poste eltrovis. La&#365;eble, mi metis la
kestojn kaj tabulojn &#265;irka&#365; mi, kiu faris ian budon, pornokte.</p>
    <p>&#264;ar estis multe da provizoj en la &#349;ipo, kiu eble estos utilaj al mi,
mi bone pensis ilin tuj surterigi; sciante, ke la unua ventego
disrompos la &#349;ipruinon. Tial mi veturis al la &#349;ipo kaj zorgis ke mi ne
ree tro&#349;ar&#285;u mian floson.</p>
    <p>Unue, mi ser&#265;is la ilkeston, kaj trovis kelke da sakoj da najloj,
najlegojn, segilojn, tran&#265;ilojn kaj tiajn objektojn, sed inter &#265;io,
kion mi trovis, la plej bona estis &#349;tono per kiu mi povis akrigi miajn
ilojn. Estis tie du a&#365; tri botelegojn, kelke da sakegoj da pafa&#309;oj,
kaj volvo da plumbo; sed mi ne havis la forton por suprenlevi la
plumbo al la &#349;ipflanko por ke mi &#285;in &#349;ar&#285;u sur mian floson. Estis tie
anka&#365; kelke da ekstraj veloj, kiujn mi terenportis.</p>
    <p>Mi iom timis, ke sova&#285;aj bestoj, se ne homoj, eble forportos miajn
provizojn; sed revenante, mi trovis ilin sendifektaj, kaj ke neniu
estis veninta tien krom sova&#285;kato, kiu sidis sur unu kesto. Alvenante,
mi celis mian pafilon sur &#285;in, sed tio ne ekscitis &#285;in, &#265;ar &#285;i ne
sciis tion, kiu estas pafilo. &#284;i nur man&#285;is pecon da sekigita kapra&#309;o,
kaj foriris.</p>
    <p>Havante nun do &#349;ar&#285;ojn da a&#309;oj, mi faris tendon per la veloj de la
&#349;ipo por konservi ilin, kaj tran&#265;is la stangojn necesajn por &#285;i en la
arbaro. Mi nun elprenis &#265;ion el la bareloj kaj kestoj, kaj amasigis la
barelojn &#265;irka&#365; la tendo por &#285;in fortigi; kaj tion farinte, mi fermis
la enirejon per tabuloj, ordigis liton (alportata de la &#349;ipo) sur la
tero, metis du pafilojn apud mia kapo, kaj unuafoje ku&#349;i&#285;is en lito.
Mi dormis la tutan nokton, &#265;ar mi tre bezonis ripozon.</p>
    <p>Morga&#365;tage, mi mal&#285;ojis en mia koro, &#265;ar mi sentis tian enuon esti
disigita de la cetera mondo! Mi ne deziregis laboron: sed mi ne povis
pripensi longan tempon pri mia mal&#285;oja sorto, &#265;ar estis tro multe da
laboro por mi. &#264;iutage mi eliris al la &#349;ipruino por alporti pli da
objektoj; kaj mi tiom alportis, kiom la floso povis elporti. Unu
tagon, mi &#349;ar&#285;is la floson per tro peza &#349;ar&#285;o, kiu ka&#365;zis unu flankon
mallevi&#285;i, tiel ke la enhavo el&#309;eti&#285;is en la maron; sed mi ne ploris
pro tio, &#265;ar la plej multa parto de la &#349;ar&#285;o estis &#349;nuregoj, kiuj ne
estus tre utilaj al mi.</p>
    <p>Tiamaniere, mi pasigis la dekdu tagojn, sur la insulo, kaj mi
surterigis &#265;ion, kiun unu paro de manoj eble povis levi; kvankam, se
la maro estus trankvila, mi eble estus povinta surterigi la tutan
&#349;ip&#349;ar&#285;on, pecon post pecon.</p>
    <p>Kiam mi na&#285;is la lastan fojon al la &#349;ipruino, la vento blovis tiel
severege ke mi decidis iri la sekvantan fojon la&#365; forfluo. Mi trovis
iom da teo kaj kelke da ormoneroj; sed rilate al la oro, &#285;i ridigis
min, kiam mi &#285;in rigardis. &#8220;Ho senutila&#309;o!&#8221; mi diris, &#8220;vi ne povas
utili ion al mi! Mi vin ne zorgas savi. Restu, kie vi ku&#349;as, &#285;is la
&#349;ipo pereos; tiam, pereu vi kune kun &#285;i.&#8221;</p>
    <p>Tamen, mi pripensis, ke estos egalbone por mi kunpreni &#285;in; tial mi
&#285;in metis en pecon de velo, kaj &#285;in &#309;etis sur la ferdekon, por ke mi
&#285;in metu sur la floson. Balda&#365; la vento blovis de la marbordo, tial
estis necese, ke mi nun rapide rena&#285;u; &#265;ar mi sciis, ke je la
turni&#285;o de la fluo mi trovus malfacila&#309;on por atingi la terbordon.
Sed, spite la ventego, mi sendan&#285;ere atingis mian budon. Tagi&#285;e, mi
elpu&#349;is mian kapon el la budo okul&#309;etis almaren, kiam, jen, tie ne
estis &#349;ipo! La &#349;an&#285;a&#309;o, kaj perdo de tia &#349;ipamiko min tute mal&#285;ojis.
Sed, mi &#285;ojis pensi, ke mi surterigis &#265;ion, kio povas esti utila por
mi. Mi nun devis ser&#265;i ion lokon kie mi povis fari mian lo&#285;ejon.
Duonvoje supren la monteto estis ebena&#309;eto, longa kvar a&#365; kvin
dudekojn da futoj (24 a&#365; 30 metroj), kaj lar&#285;a duoble, kaj &#265;ar &#285;i
havis bonvidon almare, mi pensis, ke &#285;i estos bonloko por mia domo.</p>
    <p>Unue, mi fosis fosa&#309;on &#265;irka&#365; spaco, kiu enhavis dekdu jardojn (10
metrojn), kaj en &#285;in mi enbatis du vicojn da fostoj, tiel firme kiel
palisoj kaj alte kvin kaj duonon da futoj. Mi firme kunligis la
fostojn per pecetoj da &#349;nurego, kaj starigis sur ilin pintitajn
bastonetojn, najlforme. Tio fari&#285;is tiel fortika palisaro, ke nek homo
nek bestoj povis eniri.</p>
    <p>La pordo de mia domo estis &#265;e la supro, kaj estis necese, ke mi
suprenrampu al &#285;i per &#349;tupetaro, kiun mi enprenis kun mi, tiel ke
neniu alia povu supreniri samamaniere. Apud la postflanko de la domo
staris alto &#349;tona&#309;o, en kiun mi faris kavernon, kaj metis la teron
elfositan, &#265;irka&#365; mian domon, alte duonmetre. Mi devis eliri unufoje
&#265;iutage por ser&#265;i nutra&#309;on. Unufoje, mi ekvidis kelke da kaproj, sed
ili estis tro timemaj kaj rapidpiedaj por permesi min alproksimi&#285;i
ilin.</p>
    <p>Fine, mi embuskis ilin apud iliaj nestoj. Min ekvidante en la valo,
kaj ili sur alta&#309;o, ili forkuris timege, sed ili estante en la valo,
kaj mi sur alta&#309;o, ili ne rigardis min. La kaprino, kiun mi mortpafis,
havas idon siaflanke, kaj kiam la kaprino falis, la ido staris &#285;is mi
dorse forprenis la kaprinon kaj tiam, la ido kuris miaflanke. Mi
demetis la kaprinon kaj portis la idon hejmon por &#285;in dorlotigi; sed
estante tro juna por nutri&#285;i mi devis &#285;in mortigi.</p>
    <p>Mi pensis unue, ke mi perdos &#265;ian tempkalkulon pro la manko de plumo
kaj inko; tial, mi starigis altan foston krucforme, sur kiun mi
entran&#265;is la jenajn vortojn: &#8220;Mi alvenis Junio 8a 1659.&#8221; Mi &#265;iutage
faris unu entran&#265;on, kaj tion mi da&#365;rigis fari &#285;is la lasta logo.</p>
    <p>&#284;isnune, mi ne diris vorton pri miaj kvar karuloj, kiuj estis du
katoj, hundo kaj birdo. Vi povis imagi, kiom mi &#349;atis ilin, &#265;ar ili
estis la solaj amikoj lasitaj al mi. Mi alportis la hundon kaj du
katojn de la &#349;ipo. La hundo konstante alportis objektojn al mi, kaj
per &#285;ia bojo, bleketo, murmuro, kaj sporto, preska&#365; sed netute parolis
kun mi.</p>
    <p>Se mi nur povus havi iun apud mi, por ke mi tiun malla&#365;du, a&#365; tiu min
malla&#365;du, kia plezuro tio estus! Alportinte inkon de la &#349;ipo, mi
&#265;iutage skribis skizon pro tio, kio okazis, ne tiom por la venontoj,
kiuj eble &#285;in legos (post kiam mi estos mortinta, kaj foririnta), kiom
por liberigi min de miaj propraj pensoj, kaj fortiri min de la nuna
timo, kiu la tutan tagon restadis en mia koro &#285;is mia kapo doloras pro
&#285;ia pezo.</p>
    <p>Mi estis malapud la vojkuro de &#349;ipoj; kaj, ho! kia enuigo esti &#309;etita
sur tiun-&#265;i solecejon sen iu por ami min, por ridigi min, por plorigi
min, por pripensi min. Estis enuige vagi, tagon post tagon, de la
arbaro al la marbordo, kaj de la marbordo reen al la arbaro, kaj dume
&#265;iam okupi min per miaj propraj pensoj.</p>
    <p>Tiom, pri la mal&#285;oja &#349;ajno de mia stato; sed simile al la plimulto da
aferoj &#285;i havis luman flankon tiel same kiel malluman. &#264;ar tie-&#265;i mi
estis sendan&#285;ere sur tero, kontra&#365;e la ceteraj de la &#349;ipanaro estis
perdintaj. Nu, pripensis mi, Dio, kiu regas mian la sorton, kaj
kondukas min per Sia mano, nun povas min savi de tiu-&#265;i stato, a&#365;
alsendi iun por apudesti &#265;e mi. Mi ja estas &#309;etita sur krudan kaj
dezertan parton de la terglobo, sed ne trovi&#285;as sur &#285;i sova&#285;aj bestoj
por mortigi a&#365; vundi min. Dio sendis la &#349;ipon tiel apud mi, ke mi
povis havigi &#265;ion, kion mi bezonos por la resta&#309;o de miaj tagoj. Estu
la vivo, kia &#285;i estos, tre multe estas, pro kio mi devas danki al Dio.
Kaj mi balda&#365; forlasis &#265;iujn mal&#285;ojajn pensojn, kaj e&#265; ne plu rigardis
pro vel&#349;ipo.</p>
    <p>Miaj poseda&#309;oj el la &#349;ipruino jam ku&#349;is en la kaverno dek monatojn,
kaj estas nun tempo por ordigi ilin, &#265;ar ili plenigis la tutan spacon,
kaj ne lasis al mi ion enlo&#285;ejon; tial mi pligrandigis mian
kaverneton, elfosante &#285;in pli malanta&#365;en en la sablan &#349;tonegon. Poste
mi etendis &#285;ian enirejon &#285;is la palisaro, kaj tiamaniere faris
postvojon al mia domo. Tion farinte, mi fiksis bretaron &#265;iuflanke, por
enteni miajn poseda&#309;ojn, kio ka&#365;zis mian kavernon prezenti &#349;ajnon
kvaza&#365; magazeno plena je komerca&#309;oj. Por fabriki la bretarojn mi
dehakis arbon, kaj ellaboris &#285;in per segilo, hakilo, rabotilo, kaj
kelke de aliaj iloj.</p>
    <p>Tiam mi faris se&#285;on kaj skribtablon. Mi frumatene levi&#285;is kaj laboris
&#285;is tagmezo. Man&#285;inte mian man&#285;on, mi foriris kun mia pafilo.
Reveninte, mi laboris &#285;is la suno mallevi&#285;is, kaj fine mi min ku&#349;igis.
Mi okupis min pli ol semajno aliformante kaj pligrandante mian
kavernon, sed mi &#285;in faris multe tro grande; &#265;ar, iomtempe, la tero
defalis de la tegmento kaj se mi enestus, kiam tio okazis, mi estus
perdinta mian vivon. Mi nun devis starigi fostojn en mia kaverno kun
tabuloj trans iliaj suproj farante tegmenton el ligno.</p>
    <p>Iam foririnte kun mia pafilo, mi mortpafis sova&#285;katon, el kies felo mi
faris &#265;apon; kaj mi trovis kelke da birdoj el la gento kolomba, kiuj
faris siajn nestojn en la fendetoj de la &#349;tonegoj.</p>
    <p>Mi devis ku&#349;i&#285;i malhelige &#285;is mi faris lampon, per kaprograso metita
en argilujon, kaj peceto da kanabo kiel me&#265;o, farante bonan lumon.
Trovinte uzon por la sako enhavinta la nutra&#309;on kortbirdaran sur&#349;ipe,
mi el&#309;etis la &#349;elojn. Estis &#285;uste kiam falas la pluvegoj, kaj
kelkmonate, elkreskis trunketoj da rizo, tritiko kaj sekalo. Tempe, la
greno maturi&#285;is kaj mi &#285;in konservis kaj zorge semis &#265;iujare; sed mi
ne povis fanfaroni pri rikolto de tritiko &#285;is post tri jaroj, kiel
balda&#365; estos montrata.</p>
    <p>Neson&#285;ita afero nun okazis sur la insulo kiu timegis min. Jen, la tero
tremegadis, kiu de&#309;etis teron de la &#349;tona&#309;o kun la&#365;ta krako &#8212; ree
okazis tremo &#8212; kaj nun tero defalis de la tegmento de mia kaverno. La
maro ne vidi&#285;is kiel anta&#365;e, &#265;ar la tremoj tie estis tiel fortegaj
kiel sur la tero. La movado de la tero malsanigis min, kaj estis bruo
kaj kriego &#265;irka&#365; mi.</p>
    <p>Triafoje tia tremo okazis; kaj kiam &#285;i pasi&#285;is, mi sidis senmove sur
la tero nesciante kion fari. Tiam la nuboj malklari&#285;is, la vento
levi&#285;is, arboj elradiki&#285;is, la maro &#349;a&#365;mamasi&#285;is, kaj granda parto de
la insulo ruini&#285;is per la ventego. Mi pensis, ke la mondo fini&#285;as.
Trihore, &#265;io trankvili&#285;is, sed pluvo falis tiun tutan nokton kaj
grandan parton de la sekvanta tago. Kvankam tute lacigita, mi nun
devis movi miajn a&#309;ojn al sendan&#285;era loko.</p>
    <p>Mi sciis, ke mi ja bezonos ilojn, kaj estos necese, ke mi akrigu ilin
sur la &#349;tono, &#265;ar ili estis malakraj kaj eluzitaj. Sed, &#265;ar du manoj
estas necesaj por surteni la ilon, mi ne povis turni la &#349;tonon; tial
mi faris radon per kiu mi povis &#285;in turni piede. Tio ne estis facila
tasko, sed fine mi elfarigis &#285;in.</p>
    <p>Kelkatage, la pluvo faladis kaj malvarma tremfrosto min venkis; balda&#365;
mi malsani&#285;is. Mi havis dolorojn en mia kapo, nokte mi ne povis dormi,
kaj miaj pensoj estis malkvietaj kaj strangaj. Jen mi ektremis pro
malvarmo, kaj jen pro varmego kun svensvetoj, po seshore. Malsanante,
mi devis foriri kun mia pafilo por havigi nutra&#309;on. Mi mortpafis
kapron, sed estis malfacila tasko &#285;in alporti domon, kaj pli multe,
&#285;in kuiri.</p>
    <p>Mi pasis la sekvantan tagon lite, kaj sentis duonmorte pro soifo; ja,
mi estis tro malforta por levi&#285;i, por trinki. Mi ku&#349;is kaj ploris,
trahore kriis infane: &#8220;Sinjoro, rigardu min! Sinjoro, rigardu min!&#8221;</p>
    <p>Fine, la atako fini&#285;is, kaj mi ekdormis kaj ne veki&#285;is &#285;is tagi&#285;o. Mi
son&#285;is, ke mi ku&#349;as sur la tero, kaj ke mi ekvidas viron;
malsuprenirante de granda nigra nubo flamlume. Kiam li staris surtere,
&#285;i ektremis same kiel anta&#365; kelke da tagoj; kaj tuta mondo &#349;ajnas
plenfajre. Li alproksimi&#285;is kaj diris al mi. &#8220;&#264;ar mi ekvidas, ke en
&#265;iuj-&#265;i mal&#285;ojoj vi ne pre&#285;is, vi devis morti.&#8221; Tiam mi veki&#285;is, kaj
eltrovis, ke &#285;i estis son&#285;o. Malforta kaj maltrankvila, mi timis la
tutan tagon, ke mia atako reokazos.</p>
    <p>Tro malsana por foriri kun mia pafilo, mi sidis sur la marbordo por
mediti, kaj miaj pensoj kuris jene: &#8220;Kio estas la maro, kio estas
&#265;irka&#365; mi? Ne povis esti dubo, ke la mano, kiu &#285;in kreis, anka&#365; kreis
la aeron, la teron, la &#265;ielon. Kaj kiu estas tiu? Estas Dio, kiu
faris &#265;ion. Nu, tial, se Dio faris &#265;ion, devis esti Li, kiu regas
&#265;ion; kaj se tiel, nenio en la tuta vico da Liaj fara&#309;oj povas okazi,
pri kiuj Li ne scias. Tial Dio scias kiel malsana kaj mal&#285;oja mi
estas, kaj Li volas, ke mi estu tie-&#265;i. Kial? Dio.</p>
    <p>Tiam ia vo&#265;o &#349;ajne diris: &#8220;&#264;u vi demandis, kial Dio faras tion al vi?
Demandu, kial vi ne estis mortpafita de la Ma&#365;roj, kiuj sur&#349;ipi&#285;is,
kaj prenis la vivon de viaj kunuloj. Demandu, kial vi ne estis
dis&#349;irita de la sova&#285;aj bestoj &#265;e la marbordo. Demandu, kial vi ne
mallevi&#285;is en la profundan maron kune kun la ceteraj &#349;ipanoj, anstata&#365;
ol bone atingi la insulon.</p>
    <p>Tiam profundo dormo venkis min, kaj veki&#285;ante estis sendube la
triahoro morga&#365;tage, la&#365; la sunradioj; ja, eble estis pli malfrua tago
&#265;ar mi opinias, ke tiu certe estis la tago, kiun mi ne markis sur mia
fosto, &#265;ar, poste, mi eltrovis mankon da unu entran&#265;o.</p>
    <p>Mi nun prenis de mia magazeno la Libron de la Dia Vorto, kiun mi jam
alportis el la &#349;ipruino kaj &#285;isnune mi ne legis e&#265; unu pa&#285;on. Miaj
okuloj falis sur kvar vortojn, &#349;ajnante enmetite por mia tiama
konsolo; tiel bone ili fortigis miajn esperojn, kaj tu&#349;is la veran
fonton de mia timo. Estis la jenaj: &#8220;Mi vi ne forlasos.&#8221; Ili lo&#285;as en
mia koro &#285;isnune. Mi mallevis la libron por pre&#285;i. Mia krio estis,
&#8220;Dio mia, min helpu ami kaj lerni Viajn vojojn.&#8221; Estis la unua fojo
kiam mi sentis ke Dio estas proksima kaj a&#365;das min, Koncerne mia enua
vivo, &#285;i ne estis pripensinda; &#265;ar nun nova forto eniris en min, kaj
&#349;an&#285;igis miajn &#265;agrenojn kaj &#285;ojojn.</p>
    <h2>Parto III</h2>
    <p>Mi jam estis dekdu monatojn sur la insulo, kaj mi pripensis, ke estas
tempo por mi &#285;in esplori por ke mi traser&#265;u &#285;iajn arboretojn, fontojn,
kaj riveretojn. Tial mi ekiris kaj returnante alportis kun mi limetojn
(malacidajn citronojn) kaj bonegajn vinberojn, grandajn kaj maturajn.
Mi pendigis la vinberojn en la sunbrilo, por ke ili seki&#285;u, kaj post
kelke da tagoj, mi alportis ilin domon, por estonta provizo. La
valeto, sur kies deklivoj ili kreskis, estas malvarmeta kaj verda, kaj
tra &#285;i kuras klara rivereto, kiu donas al la loko tian grandan &#265;armon,
ke mi deziris lo&#285;i tie.</p>
    <p>Sed ne estas elvido sur la maron de tiu-&#265;i valeto; kontra&#365;e, miaflanke
de la insulo &#349;ipoj ne povus alproksimi&#285;i, kiujn mi ne vidus de mia
domo; tamen, la verdaj molaj deklivoj &#349;ajnis tiel dol&#265;aj kaj fre&#349;aj,
ke mi tie pasigis multe da mia tempo.</p>
    <p>La unua el la tri jaroj, dum kiuj mi kulturis grenon, mi &#285;in dissemis
tro malfrue; la dua jaro, &#285;i difekti&#285;is pro la senpluveco; sed la tria
jaro, la greno bone elkreskis.</p>
    <p>Mi eltrovis, ke la leporoj nokte kaj tage lo&#285;is inter &#285;i, kontra&#365; kio
estas nenia helpo krom planti densan plektbarilon &#265;irka&#365; &#285;i; kaj tion
fari, okupis min pli ol tri semajnojn. Mi mortpafis la leporojn tage,
kaj mallumi&#285;e, &#265;ene mi alligis la hundon al la pordego, por boji la
tutan nokton.</p>
    <p>Tempete, la greno elkreskis, kaj fine maturi&#285;is; sed, same kiel anta&#365;e
la leporoj difektis &#285;in en la trunketoj, nun la birdoj man&#285;is &#285;in en
la spikoj. Je mia pafilbruo, aroj da ili suprenflugis; kaj mi
komprenis, ke nenia greno estus lasota; tial mi decidis algardi nokte
kaj tage. Mi ka&#349;i&#285;is apud la plektbarilo kaj povis vidi, ke la birdoj
sidas sur la arboj, kaj observas, poste malsupreniras unu post alia,
kiel anta&#365;e.</p>
    <p>Nun &#265;iu grajnero da tritiko &#349;ajnis kvaza&#365; bulketo da pano. Sed por
forigi tiujn-&#265;i birdojn, mia proceduro estis la jena: mi mortpafis
tri, kaj pendigis ilin kiel &#349;telistojn por timigi &#265;iujn, kiuj venos
pro la greno; kaj de tiam, tiel longe kiel la mortigitoj pendis tie,
ne alproksimi&#285;is birdo. Post kiam la greno maturi&#285;is, mi faris
fal&#265;ilon el glavo el la &#349;ipo, kaj havigis mian rikolton.</p>
    <p>Malmulto el ni pripensas la koston je kiu bulko estas farata.
Kompreneble ne trovi&#285;is tie-&#265;i plugilo por turni la teron, nek fosilo
por &#285;in fosi; tial mi faris unu el ligno; sed tiu balda&#365; eluziti&#285;is
kaj pro manko de rastilo mi uzis bran&#265;on de arbo. Alportinte hejmen la
grenon, mi devas dra&#349;i, senrubigi kaj konservi &#285;in. Nun mi bezonas
muelilon por mueli &#285;in, kribrilon por kribri &#285;in, kaj fermentilon por
fermenti &#285;in, por fari panon el &#285;i.</p>
    <p>Kvankam mi ne havis ilojn, mi faris panon, kaj neniu povas diri, ke mi
&#285;in ne perlaboris per la &#349;vito de mia frunto. Kiam la pluvo endomadis
min, mi havis sportegon instruante mian karulan birdon Polo kiel
paroli; sed ho! tiel muta estis &#265;io &#265;irka&#365; mi, ke mia propra vo&#265;o
ektremigis min.</p>
    <p>Nun mi bezonas havigi botelegojn, potojn, kaj telerojn; sed mi ne
sciis, kiel ilin fari. Fine, mi eliris por ser&#265;i argilon, kaj tion
trovis preska&#365; mejlo de mia domo; ja estis ridinda rigardi la
strangajn formojn, kiujn mi faris el &#285;i. &#264;ar, kelkaj el miaj botelegoj
kaj potoj estis tro malfortikaj por elporti sian propran pezon, kaj
ili disfalis eksteren kaj internen, &#265;iumaniere; kaj aliaj, metitaj en
la sunradiojn por baki&#285;i, fendi&#285;is pro la varmego de la radioj. Vi
povas diveni, kia estis mia &#285;ojo, kiam mi fine faris poton, kiu
eltenis la varmegecon fajran, tiel ke mi povis boli viandon por
buljono.</p>
    <p>Nun mi devas fari kribrilon por senrubigi la grenon. Mi ne povas uzi
kaprajn harojn, &#265;ar mi povas nek plekti nek &#349;pini, tial dujare mi
kontentigis min per maldika peco da &#349;tofo, alportita de la &#349;ipo. Sed,
pisti la grenon &#349;tone, mi trovis esti la plej malfacila laboro el
&#265;iuj. Por baki la panon, mi bruligis lignon &#285;is cindroj, kiujn mi tuj
metis sur la fajrujon por &#285;in varmegigi, kaj poste la bulkojn por baki
kaj tiamaniere, faris panon.</p>
    <p>Nun mi konsideras la &#349;ipboaton kiu ku&#349;as sur la sabla alta&#309;o, kien &#285;i
pu&#349;e&#285;is per la sama ventego, kiu min anka&#365; &#309;etis surteron. La boato
ku&#349;is havante la kilon &#265;ielen, tiel ke mi devis fosi la sablon for de
&#285;i, kaj &#285;in turni stangpere. Tion farinte, mi trovis vane, ne havante
la forton por &#285;in surmarigi. Tial &#265;io, kion mi povas fari, estis
konstrui malpli grandan boaton el ia arbo; kaj mi eltrovis unu, kiu
&#285;uste ta&#365;gas por tiun fari, kaj kiu kreskis ne malproksime de la
marbordo; sed simile al la &#349;ipboaton, tiun mi ne povis movi.</p>
    <p>Kion fari? Mi nun ebenigis kaj glatigis la tutspacon de la boato &#285;is
la maro, por ke la boato gliti&#285;u maren; sed tiu plano ne sukcesis; mi
decidis provi alian planon; nome, elfosi fosa&#309;on por konduki la maron
al la boato. Tamen, por tion fari, estus necese, ke mi fosu tian
grandan profundon, ke la laboro okupus unu viron kelke da jaroj. Kaj
tro malfrue mi trovis, ne estas sa&#285;e ellabori projekton anta&#365; ol mi
unue pripensis la penadon kaj koston.</p>
    <p>&#8220;Nu do,&#8221; mi pensis, &#8220;mi devas forlasi la boaton, kaj tial miajn tutajn
esperojn pri lasi tiun-&#265;i insulon. Sed estas dece, ke mi anka&#365;
pripensu jene: Mi estas sinjoro de la tuta insulo, efektive re&#285;o. Mi
havas lignon per kiu mi povas konstrui &#349;iparon, kaj vinberojn, se ne
grenon, por &#285;in &#349;ar&#285;i, kvankam mia tuta ri&#265;eco estas nur kelke da
ormoneroj.&#8221; Por ili mi ne havas ian uzon, kaj volonte estus donanta
ilin por kvaronbu&#349;elo da pizoj kaj iom da inko; la lastnomitan mi
pleje bezonis. Sed estas plej bone pripensi pli multe pri tio, kion mi
havas, ol pri tio, kion mi ne havas.</p>
    <p>Denove, mi provas konstrui boaton, sed mi nun decidis, ke &#285;i havu
maston; &#265;ar &#349;ipveloj estos tre utilaj. Mi faris ferdekon je la anta&#365;a
kaj je la posta parto por deteni la maran &#349;a&#365;mon, keston por nutra&#309;o,
kaj por mia pafilo apogilon kun kovrilo, por &#285;in &#349;irmi kontra&#365; la
malsekeco. Pli bone ol &#265;io mi povis surmarigi tiun-&#265;i boaton.</p>
    <p>Unue, mi krozadis sur rivereto, sed balda&#365; mi kura&#285;i&#285;is, kaj veturis
&#265;irka&#365; mia insulo. Mi kunprenis panon, kukojn, poton da rizo, iom da
rumo, duonkapron, du surtutojn, unu por ku&#349;ejo, la alia por nokt&#349;irmo.
Mi ekveturis je la sesa jaro de mia regado. Orientflanke de la insulo
trovi&#285;is granda pinto &#349;tonega, kiu staris du mejlojn de la terbordo,
kaj sabla&#309;o etendis sin duonmejle de la &#349;tonegoj terborden. Por
&#265;irka&#365;iri tiun pinton mi devis veturi malproksimen enmaron, kaj tie mi
preska&#365; perdis mian vivon.</p>
    <p>Tamen, mi fine revenis hejmon. Survoje tien tute lacigita pro la
laboroj boataj, mi ku&#349;i&#285;is en ombron por ripozigi mian korpon, kaj
dormadis. Sed ju&#285;u, se eble, kiel mi ektremis, kiam vo&#265;o min vekas de
mia dormo, kaj trifoje elparolas mian nomon! Vo&#265;o en tiu-&#265;i sova&#285;a
loko! Ja vokante min per mia propra nomo! Tiam diris la vo&#265;o, &#8220;Kie vi
estas? Kie vi estis? Kiel vi venis tien-&#265;i?&#8221; Balda&#365; mi tute komprenis;
&#265;ar, sur la plektbarilo, sidas Polo, parolante vortojn jam lernitajn.</p>
    <p>Mi nun ser&#265;is kaprojn, kaj ordigis kaptilojn por ili, kun rizo por
alloga&#309;o. Mi ordigis la kaptilojn nokte, kaj eltrovis, ke ili restadis
ordigitaj, sed la alloga&#309;o fori&#285;is. Tial mi elpensis novan manieron
por kapti ilin, farante puton kaj kovrante &#285;in per bastonoj kaj herbo
por &#285;in ka&#349;i; tiamaniere mi kaptis maljunan kapron kaj kelke da
kapridoj. Sed la maljuna kapro estis multe tro furioza por mi, tial mi
&#285;in liberigis.</p>
    <p>Mi alportis la kapridojn hejmen, kaj malsatigis ilin longatempe, &#285;is
fine, ili man&#285;is el mia mano, kaj tute malsova&#285;i&#285;is. Mi ilin enfermis
en parko, en kiu trovi&#285;is arboj por &#349;irmi ilin kontra&#365; la suno. Unue,
mia parko havis tri mejlojn &#265;irka&#365;e; sed mi pripensis, ke en tia
granda spaco, la kapridoj tiom sova&#285;i&#285;os, kvaza&#365; ili vagus tra la tuta
valo, kaj malpli da spaco estus pli bone; tial plektbarilon mi faris
kaj tiun planti okupis min tri monatojn.</p>
    <p>Man&#285;ante, mia hundo sidis kun mi, kaj sur skabeloj unu kato &#265;iuflanke,
dum Polo paroladis al ni. Nun, unu vorton a&#365; du rilate al la vesta&#309;o,
en kiu mi voja&#285;is &#265;irka&#365; la insulo. Mi multe pensis, kiel mia vesta&#309;o
estus ridinda en la stratoj de mia naskurbo. Mi portis kaprofelan
al&#265;apon havante pendantan vizieron por deteni la sunbrilon kaj la
pluvon de mia kolo, kaprofelan veston kies rando tu&#349;is miajn koksojn,
kaj kaprofelon sur miaj kruroj, partojn da felo &#265;irka&#365; miaj tibioj,
sed ne &#349;uojn. El sama materialo mi havis &#265;irka&#365; mia talio lar&#285;an
zonon, kiun mi povis alligi per du ledrimenoj, kaj de &#285;i &#265;e mia
dekstra flanko pendis segilo kaj hakilo, kaj maldekstre, saketo de
pafa&#309;oj. Mia barbo ne tran&#265;i&#285;is de kiam mi alvenis. Sed sufi&#265;e, pri
mia &#349;ajno, &#265;ar &#265;eestis neniu por min vidi.</p>
    <p>Mi balda&#365; estis vidonta strangan vida&#309;on, kiu estis &#349;an&#285;onta mian
tutan vivon sur la insulo.</p>
    <p>Unu tagmezon, promenante sur la marbordo &#265;e parto al mi nekonata, kion
jen vidi sur la sablo krom la impreson de homa piedo! Mi sentis,
kvaza&#365; tenate per katalepsio, kaj ne povis movi&#285;i de la loko.</p>
    <p>Balda&#365; mi ekrigardis &#265;irka&#365; mi, sed ne estas videbla iu. Kion signifas
tio? Mi iris tri-a&#365;-kvarfoje por &#285;in rigardi. Jen estas &#8212; la impreso
de piedo homa; piedfingroj, kalkano, kaj &#265;iuj partoj de la piedo. Kiel
povis &#285;i veni tien?</p>
    <p>Mia kapo kvaza&#365; na&#285;is pro timo; kaj lasante la lokon, mi iris du a&#365;
tri pa&#349;ojn, rigardis, kaj plu, same. Mi timemi&#285;is je la &#349;tipo de
maljuna arbo, kaj kuris domon, kvaza&#365; por mia vivo. Kiamaniere povis
io homforma alveni al tiu-&#265;i marbordo sen mia scio? Kie estas la &#349;ipo,
kiu alkondukis tion? Tiam, malpreciza teruro kaptis mian animon; ke,
eble ia homo a&#365; aro da homoj eltrovis min; kaj ke eble intencas
mortigi min, a&#365; rabi &#265;ion, kion mi havas.</p>
    <p>Kia stranga afero estas la vivo homa! Unu tagon ni amas tion, kion ni
malamas la sekvantan tagon. Unu tagon, ni ser&#265;as tion, kion ni evitas
la sekvantan tagon. Unu tagon, ni deziras tion, kion ni timas la
sekvantan tagon. Tiamaniere ni vivadas. Jen, de kiam mi estis &#309;etita
sur tiun-&#265;i insulon, la granda ka&#365;zo de mal&#285;ojo estis, ke mi tiel
estis disigita de la ceteraj de mia raso. Kial do, povis ka&#365;zi al mi
mal&#285;ojon la penso, ke eble homo estas apud mi? Ja, kial nura ekvido de
impreso de homa piedo min ektremigas pro timo? &#348;ajnas plej strange,
tamen ne pli strange ol vere.</p>
    <p>Unufoje, mi pensis, ke eble la impreso devenas de mia propra piedo,
kiam la ventego min unue &#309;etis sur tiun-&#265;i bordon. &#264;u estas eble, ke
mi venis tiun-&#265;i vojon de la &#349;ipo? Se fakte montri&#285;us, ke la impreso
estas miapiede; mi sentus simile al knabo, kiu rakontas pri fantomo,
kaj sentas pli da timo je sia propra rakonto ol tiuj, kiujn li
intencas timigi.</p>
    <p>Tritage, timo min endomadis, &#285;is la manko de nutra&#309;o min forpelis.
Fine, mi sufi&#265;e kura&#285;i&#285;is por iri al la marbordo, por ke mi rerigardu
la impreson piedan, por eltrovi, &#265;u &#285;i estas same kiel mia propra. Mi
eltrovis, ke &#285;i estas multe pli malgranda. Tial estis klare, ke
trovi&#285;as homoj sur la insulo. &#284;uste tiam, mia bona gardhundo falis
senviva &#265;e miaj piedoj. Li estis maljuna kaj lacigita, kaj tiel mi
perdis mian plej bonan gardanton kaj amikon. Unu tagon, irante de la
monteto al la marbordo, trovi&#285;as vida&#309;o korna&#365;za, loko kovrita per
ostoj homaj. Estas tie rondspaco elfosita el la tero, kie estis farita
fajro, kaj tien-&#265;i estas venintaj kelke da homoj por festeni. Vidinte
tiun-&#265;i vida&#309;on, mi ne sciis, kiel agi; mi endomadis kaj apena&#365; eliris
escepte por melki mian kaprinaron.</p>
    <p>Estis nun pli grave al mi senti sendan&#285;ere, ol esti bone nutrita; kaj
mi ne kura&#285;is enbati najlon, a&#365; haki &#349;tipon lignan, timante ke tia
sono estu a&#365;data, multe malpli pafi pafon. Pri mia pano kaj viando, mi
ilin bakis nokte, kiam neniu povas vidi la fumon. Sed mi balda&#365; trovis
manieron bruligi lignon sub torfkovrilo, kio &#285;in lignokarbigis; kaj
tio mi povis uzi tage, &#265;ar &#285;i ne faris fumon.</p>
    <p>En la arbaro, kien mi iris por havigi la bastonojn por mia fajro, mi
eltrovis kavernon tiel lar&#285;an, ke mi povis stari en &#285;i; sed mi pli
rapidi&#285;is eliri ol eniri; &#265;ar du grandaj okuloj, tiel lumaj kiel
steloj, forbrilis kun sova&#285;a brilego. Mi prenis tor&#265;on kaj eniris por
eltrovi, kies estas la okuloj, kaj trovis ke ne estas ia ka&#365;zo por
timo; &#265;ar la okuloj apartenas al maljuna griza kapro, kiu iris tien
por morti. Mi &#285;in ekpu&#349;is, kaj provis elirigi &#285;in, sed &#285;i ne povis
levi&#285;i de la tero, kie &#285;i ku&#349;as; tial mi &#285;in lasis tie por morti, &#265;ar
mi ne povis savi &#285;ian vivon.</p>
    <p>Mi eltrovis, ke la lar&#285;eco de la kaverno estas 3.6 metroj, sed parto
de &#285;i, &#265;e la plej posta parto estas tiel malalta, ke mi devis rampi
sur miaj manoj kaj piedoj por eniri. Kiom &#285;ia longeco estas mi ne
povas diri, &#265;ar mia lumo estingi&#285;is, kaj mi devis &#265;esigi mian
ser&#265;adon. Morga&#365;tage, mi iris al la kaverno kun lumegoj kaprograsaj;
kaj atinginte la fini&#285;on, mi eltrovis, ke la tegmento alti&#285;as 12
metrojn a&#365; plu.</p>
    <p>Kiam miaj lumoj lumi&#285;is la murojn kaj la tegmenton de la kaverno,
trovi&#285;is vida&#309;o, kies &#265;armojn, lingvo tute ne povas esprimi; &#265;ar la
muroj ekbrilis kvaza&#365; steloj. Kio ka&#365;zis ke la &#349;tonegoj ekbrilu, mi ne
povis diri: tie eble estas &#285;emaj, bril&#349;tonoj, a&#365; oro. Sed, kio ajn, la
kaverno estis ri&#265;a mino por mi; &#265;ar, kiam ajn, mi sentis malgaja kaj
mal&#285;oja, la brilvida&#309;o lumigis la okulojn de mia animo, kaj &#285;in
plenigis per &#285;ojo.</p>
    <p>&#264;iuj-&#265;i jaroj pasi&#285;is sen ia nova vida&#309;o por ravigi miajn okulojn, &#285;is
tiu vida&#309;o subite ekvidi&#285;is anta&#365; mi. Mi sentis kvaza&#365; mi volas pasigi
tie-&#265;i la resta&#309;on de mia vivo kaj vivfine, ku&#349;i&#285;i en tiu-&#265;i kaverno
por morti, same kiel la granda&#285;a kapro.</p>
    <p>Irante hejmon, mi ekvidis iom da fumo, devenante el fajro ne pli ol du
mejlojn malproksime. De nun, mi perdis mian kvietecon. Tage kaj nokte
timo min &#265;agrenis, ke la homoj, farintaj tiun fajron, mi eltrovos. Mi
hejmiris, supreniris la &#349;tupetaron; sed unue, mi ka&#365;zis, ke &#265;io &#265;irka&#365;
mi vidi&#285;u sova&#285;a. Mi &#349;ar&#285;is mian pafilon, kaj pripensis, ke estus plej
bone por mi resti dome kaj ka&#349;i.</p>
    <p>Sed, tion mi ne povis toleri longe. Mi ne havis spionon por elsendi,
kaj &#265;io, kion mi povis fari, estis supreniri la monteton kaj observi.
Fine, tra mia vidilo mi povis vidi grupon da sova&#285;uloj dancante &#265;irka&#365;
fajro. Tiel balda&#365; kiel ili foriris, mi prenis du pafilojn, pendigis
glavon miaflanke kaj rapide ekiris al la supro monteta por rehavi
klaran vidon.</p>
    <p>Tiufoje, mi decidis iri al la homoj, sed mi ne intencas mortigi ilin,
&#265;ar mi sentis, ke estus malprave tion fari. Kun tia &#349;ar&#285;o da armiloj
mi postulis du horojn por atingi la lokon. Alveninte, trovi&#285;as neniu;
sed mi vidis la homoj enmare en kvar boatoj.</p>
    <p>Marborde, trovi&#285;is la fara&#309;oj de tiuj-&#265;i viroj. La signoj de ilia
festeno korna&#365;zigis min, kaj mi fermis miajn okulojn. Kiam ajn mi iris
tiuflanke de la insulo pro nutra&#309;o, mi ne kura&#285;is pafi, timante ke
restu kelkaj el la homoj, kiuj povu &#285;in a&#365;di, kaj tiamaniere min
eltrovu. Tiustato da&#365;ris unu jaron kaj tri monatojn, kaj intertempe mi
vidis neniun.</p>
    <h2>Parto IV</h2>
    <p>Je la dekdua de Majo, granda ventego blovis tutatage kaj tutanokte.
&#264;ar estis mallume, mi sidis en mia domo, kaj ventegmeze mi a&#365;dis
pafilpafon. Mi opiniis, ke &#285;i certe estas de &#349;ipo &#309;etita surteron per
ventego. Tial mi bruligis lignon sur la supro monteta, por ke, tiuj en
la &#349;ipo, se &#349;ipo &#285;i estas, scii&#285;u, ke iu estas tie-&#265;i por helpi ilin.
Mi poste a&#365;dis du pafojn plu. Post kiam lumi&#285;is, mi iris sudflankon de
la insulo, kaj tie ku&#349;as ruino de &#349;ipo, tiunokte &#309;etita sur la
&#349;tonegojn. &#284;i ku&#349;is tro malproksime por mi vidi, &#265;u restas homoj sur
&#285;i.</p>
    <p>Vortoj ne povas diri, kiom mi sopiris, ke mi alportu almena&#365; unu el la
&#349;ipanaro surtere! Tiel forta estis mia deziro savi la vivon de tiuj
sur la &#349;ipo, ke mi volonte estus doninta mian propran vivon por tion
fari. Trovi&#285;as en la koro kelkaj inklinoj, kiuj ekscititaj per espero
tiel forte pu&#349;as la animon, ke perdi ian okazon por atingi la
esperatan celon, &#349;ajnas tiun frenezigi; kaj tiel okazis &#265;e mi.</p>
    <p>Nun, mi pensis, estas la okazo por uzi mian boaton; tiel mi &#285;in
ekordigis. Mi kunprenis iom da rumo (de kiu mi ankora&#365; havis multe),
sekigitaj vinberoj, sakon da rizo, iom da lakto kaj froma&#285;o, kaj poste
ekveturis enmare. Mi pense ektimis pri la dan&#285;ero, en kiu mi min
anta&#365;e trovis sur la samaj &#349;tonegoj; sed ne tute korperdis, kvankam
mi sciis, ke, &#265;ar mia boato estas malgranda, &#265;io estus perdata, se
ventego ekblovus. Balda&#365; mi trovis, ke estas necese por mi returni
surteron &#285;is la fluo turni&#285;os kaj la forfluo komencos.</p>
    <p>Mi decidis eliri la sekvantan tagon kun la forfluo, tial tiunokte mi
dormis en mia boato. Tagi&#285;e, mi ekveturis enmaron kaj netute duhore,
mi atingis la &#349;ipruinon. Jen, kia vida&#309;o! La &#349;ipo estis &#309;etita sur la
&#349;tonegojn. La posta parto estis rompita per la ondoforto, la mastoj
forna&#285;igitaj, &#349;nuregoj kaj &#265;enoj dis&#309;etitaj ferdeke, kaj &#265;io envolvita
en malgajo. Kiam mi atingis la &#349;ipruinon, hundo alna&#285;is al mi,
blekante kaj ploretante. Mi prenis la hundon en la boaton; kiam mi
donis al &#285;i iom da pano, &#285;i man&#285;is la panon kvaza&#365; lupo, kaj pri
trinkado &#285;i eble krevus, se mi estus permesinta, ke &#285;i pleni&#285;u.</p>
    <p>Mi iris al la &#265;ambro de la kuiristo, kie mi trovis du virojn
malvivajn. La lango estas muta, la orelo surda, la okulo fermata, kaj
la lipo rigida; la mal&#285;oja rakonto estis dirata, &#265;ar &#265;iu tenis sian
brakon &#265;irka&#365; la kolo de la amiko, kaj tiamaniere ili atendis la
morton. Kiom &#349;an&#285;i&#285;is la sceno, tiam, tute sova&#285;a pro la batoj ondaj
kaj la mu&#285;ado venta! Nun, &#265;io estis trankvila &#8212; la morto elfaris sian
celon, kaj &#265;iuj ricevis &#285;ian baton, escepte la hundo, kiu estis la
sola kreita&#309;o, kiu postvivis.</p>
    <p>Mi divenis, ke la &#349;ipo venis de Hispanujo, kaj mi trovis sur &#285;i multe
da oro. Mi metis kelke da kestoj surboaton, sed ne atendis por
eltrovi, kion ili enhavas, kaj kun ili kaj tri bareloj da rumo, mi
revenis.</p>
    <p>Hejme, mi trovis &#265;ion same tiel, kiel mi &#285;in lasis &#8212; miaj kaproj, la
katoj, kaj la birdo. La vida&#309;o en la &#265;ambro de la kuiristo restadis
tage kaj nokte en mia animo, kaj por reforti min, mi trinkis iom da
rumo. Tiam mi ekhejmportis mian &#349;ar&#285;on de la marbordo, kie mi anta&#365;e
&#285;in lasis. En la kestoj trovi&#285;is du grandaj sakoj da oro, kaj kelke da
fanda&#309;oj oraj; apud ili trovi&#285;is tri boteletoj kaj tri sakoj da
pafa&#309;o, kiuj estas granda akiro.</p>
    <p>De nun &#285;is dujare, &#265;io prosperis al mi; sed ne estis da&#365;ronta.
Starante unu tagon sur monteto, mi ekvidis ses boatojn, marborde. Kion
eble signifas tio? Kie estas la viroj, kiuj ilin alkondukis? Kaj pro
kiu ka&#365;zo ili alvenis? Mi ekvidis per mia vidilo, ke almena&#365; tridek
trovi&#285;as orientflanke de la insulo. Ili havis viandon sur la fajro,
&#265;irka&#365; kiu, mi vidis, ili dancadis. Poste ili prenis viron el unu el
la boatoj. Liaj manoj kaj piedoj estis ligitaj, sed kiam ili malligis
liajn ligilojn, li kuris la&#365;eble rekte al mia domo.</p>
    <p>Por diri la veron, ekvidante, ke &#265;iuj ceteraj kuris por lin kapti,
miaj haroj stari&#285;is pro timo. En la rivereton li na&#285;is simile al fi&#349;o,
kaj lia saltego alportis lin tra la rivereto iombate. &#264;iuj nun &#265;esigis
la &#265;asadon escepte du, kaj tiuj-&#265;i na&#285;is tra la rivereto sed neniel
tiel rapide. Nun, mi pensis, estas por mi la okazo helpi la
malfeli&#265;ulon, kaj mia koro min diris, ke estos bone tion fari. Mi
prenis miajn du pafilojn, malsupreniris la &#349;tupetaron kaj
suprenkuregis la monteton, malsupren tra vojeto por renkonti ilin.</p>
    <p>Mi signodonis al la malfeli&#265;a sklavo, ke li venu al mi, kaj samtempe
mi suprenkuris por renkonti la du virojn &#265;asante lin. Mi kuris al la
unua, terenbatis lin pafiltenile. Mi vidis, ke la alia celis pafarke
al mi; tial, por savi mian vivon, mi lin mortpafis.</p>
    <p>La fumo kaj pafilbruo, tiom terurigis la sklavon, ke li tuj venki&#285;is
kvaza&#365; pro son&#285;ado. Mi kriegis, ke li venu al mi, kaj mi, penis montri
al li, ke mi estas amiko, mi anka&#365; faris &#265;iueblajn signojn, por allogi
lin al mi. Fine, li venis, genui&#285;is por kisi la teron, kaj poste
ekprenis mian piedon, metante &#285;in sur sian kapon, tio signifante ke li
estas mia sklavo, kaj mi ordonis al li, ke li stari&#285;u, kaj mi agis
bone al li.</p>
    <p>Sed restis pli multe da heroa&#309;o, &#265;ar la viro, ricevinte la pafilbaton,
ne estis malviva. Mi signodonis al mia sklavo (kiel mi nun lin nomos),
ke li lin gardu. &#264;e tio li parolis al mi, kaj, kvankam mi ne povis
kompreni tion, kion li diras, tamen, mi sentis &#285;ojfrapon, &#265;ar estis la
unua sono de homa vo&#265;o, kiun mi a&#365;das &#265;iomjare de kiam mi alvenis sur
la insulon.</p>
    <p>La viro, kiun mi pafilbatis, sidi&#285;is, kaj mia sklavo timante lin,
signodonis al mi por havigi mian glavon, pendante en zono miaflanke.
Kun &#285;i li alkuris al la viro, kaj unubate detran&#265;is lian kapon. Tion
farinte, li ridante reportis la glavon, kaj demetis &#285;in anta&#365; mi. Mi
ne &#349;atis la &#285;ojon pri kiu li &#285;in faris, kaj mi ne konsideris mian
vivon tute sendan&#285;ere kun tia homo.</p>
    <p>Li, siaparte, suprenlevis siajn grandajn brunajn manojn timege,
mirante kiel mi mortigis la malamikon starante tiel malproksime de li.
Pri la glavo, li kaj la ceteraj el lia gento uzas lignoglavojn; kaj
sekve, li sciis bone kiamaniere manregi la mian. Li faris signojn al
mi, ke mi lin permesu aliri kaj rigardi la viron mortpafitan, kaj li
multe turnis lin de flanko al flanko, kaj ekvidante la vundon en la
brusto, farita per la kuglo, ree staras senmove, spritlime. Mi faris
signojn al li, ke li revenu, &#265;ar anta&#365;sento al mi diris, ke eble venos
la ceteraj por ser&#265;adi.</p>
    <p>Mi ne deziris kunpreni mian sklavon al mia domo a&#365; mia kaverno; tial
mi dis&#309;etis iom da rizpajlo por la dormejo, kaj mi donis iom da pano
kaj aron da vinberoj sekigitaj por la man&#285;a&#309;o. Li estis belviro, alta
kaj juna, kun regulaj fortaj membroj. Lia hararo estis densa kvaza&#365;
lano, kaj nigra. Lia kapo estis granda kaj alta, kaj li havis brilajn
nigrajn okulojn. Lia ha&#365;to estis nigrebruna, la viza&#285;o ronda, kaj la
nazo malgranda sed ne plata; li havis belforman bu&#349;on kun lipoj
maldikaj, per kiuj li povis fari dol&#265;an rideton; kaj liaj dentoj estis
blankaj kvaza&#365; ne&#285;o.</p>
    <p>Iam melkante mian kaprinaron en la apuda kampo, li min vidante, kuris
al mi, kaj terenku&#349;i&#285;is por montri al mi sian dankon. Tiam li almetis
sian kapon altere kaj almetis mian piedon sur &#285;in, kiel anta&#365;e. Li
penis sciigi al mi per &#265;iueblaj manieroj, ke li servos al mi la tutan
vivon; kaj mi signodonis, ke mi lin &#349;atas.</p>
    <p>Mi nun devas elpensi nomon por li. Mi elektis la nomon de la sesa tago
de la semajno (Vendredo) &#265;ar li venis al mi tiutage. Mi zorge ne lasis
lin el mia vido tiunokte, kaj tuj kiam la suno levi&#285;is mi signodonis
al li ke li venu al mi por ke mi donu al li iom da vesta&#309;o, &#265;ar li
neniom portis. Poste, ni supreniris la monteton por observi la virojn,
sed &#265;ar ni ne povis ilin vidi, estis evidente, ke ili jam forlasis la
insulon.</p>
    <p>Mia sklavo poste min diris, ke okazis batalego kontra&#365; la apude
lo&#285;anta gento, kaj al la partio kiu kaptas virojn, la kaptitoj
propra&#309;i&#285;as. La malamikoj de mia sklavo akiris kvar virojn; li, unu el
tiuj.</p>
    <p>Mi nun faris &#265;apon leporfelan por mia sklavo, kaj donis al li
kaprofelon por porti &#265;irka&#365; la talio. Li treege fieri&#285;is eltrovante
lian vesta&#309;on kiel la mia.</p>
    <p>Nokte mi gardis miajn pafilojn, mian glavon, kaj la pafarkon
miaflanke; sed tio ne estis necesa, &#265;ar mia sklavo vere estis plej
fidela al mi. Li faris &#265;ion, kion mi ordonis al li, tutkore; kaj mi
sciis, ke li oferus sian vivon por savi la mian. Kion povas fari viro
pli ol tio? Ho, la &#285;ojo, &#265;ar mi lin havis &#265;e tiu-&#265;i dezerta insulo por
min kura&#285;igi.</p>
    <p>La&#365;eble mi instruis lin, infane li estis, por ke li faru kaj sentu
tion, kio estas prava. Mi lin trovis kapabla kaj sportema; kaj li
penegadis lerni &#265;ion, kion mi diris al li. Nia vivo pasis trankvile,
ebenavoje; kaj se ne estus na&#365;zaj festenoj faritaj &#265;e la marbordo mi
ne dezirus forlasi la insulon.</p>
    <p>&#264;ar Vendredo ne ankora&#365; perdis la guston por tiaj festenoj, mi pensis,
ke estos la plej bona por li, se li gustumos la viandon de bestoj;
tial unu tagon mi lin kunprenis al la arbaro sportige. Mi ekvidis
kaprinon en la ombra&#309;o kun siaj du idoj. Mi brake prenis Vendredon,
kaj signodonis al li, ke li ne movi&#285;u, kaj tiam mi mortpafis unu idon;
sed la pafilbruo tremigis la malfeli&#265;ulon. Li &#285;istiam ne ekvidis la
idon nek sciis ke &#285;i nun estas malviva. Li fortiris sian veston de la
brusto por senti &#265;u tie estas vundo, tiam li genuis anta&#365; mi kaj
ekprenis miajn genuojn kvaza&#365; pre&#285;ante, ke mi ne mortigu lin.</p>
    <p>Por montri al Vendredo, ke lia vivo estas sendan&#285;ere, mi mankondukis
lin kaj ordonis al li, ke li alportu la idon. Tre balda&#365; mi ekvidis
akcipitron sur arbo, kaj mi diris, rigardu la pafilon, akcipitron, kaj
la teron; tiam mi mortpafis la birdon. Sed mia sklavo tiufoje
timsigni&#285;is pli ol anta&#365;e, tremante de kapo al piedoj. Li sendube
pensis, ke ia mortigisto lo&#285;as en la pafilo, kaj mi certe opinias, ke
li estus genufleksanta anta&#365; &#285;i tiel same kiel anta&#365; mi; kaj
kelkatempe li e&#265; ne volis tu&#349;i la pafilon, kvankam li parolis al &#285;i,
se li pensis, ke mi ne &#265;eestas. Unufoje li diris al mi, ke li &#285;in
petigis ke &#285;i lin ne mortigu.</p>
    <p>Mi hejmportis la birdon, kaj faris buljonon el &#285;i. Vendredo tre miris,
kiam li vidis, ke mi man&#285;as salon kun &#285;i, kaj li tordis la viza&#285;on;
sed mi, miaparte, prenis iom da buljono sen salo, kaj la&#365;e tordis la
viza&#285;on. Morga&#365;tage, mi donis al li pecon da kapra&#309;o, kiun mi anta&#365;e
pendigis per &#349;nuro anta&#365; la fajro por &#285;in rosti. Mia maniero estis,
starigi du stangojn, unu &#265;iuflanke de la fajro, kun bastono trans
iliaj suproj por subteni la &#349;nuron. Gustumante la viandon, li sciigis
al mi la&#365;eble, kiel bona li &#285;in konsideras.</p>
    <p>Morga&#365;tage mi sendis lin por elbati kaj kribri iom da greno. Mi
vidigis lin, kiel mi faras panon, kaj li balda&#365; faris la tutan
laboron. Mi vere amis lian fidelan varman koron, kaj li balda&#365; lernis
paroli al mi. Unu tagon mi diris, &#8220;&#264;u viagentaj viroj venkas en
batalo?&#8221; Li respondis ridete, venkas. &#8220;Nu,&#8221; mi diris, &#8220;Kial ili
permesis siajn malamikojn kapti vin?&#8221;</p>
    <p>&#8220;Kuri unu, du, tri, kaj fari en boato tiam.&#8221; (Vendredo ne ankora&#365;
povis paroli bone).</p>
    <p>&#8220;Nu, kion ili faras kun la kaptitoj?&#8221;</p>
    <p>&#8220;Tute man&#285;i ili.&#8221;</p>
    <p>Tio ne estas bona nova&#309;o por mi, sed mi da&#365;rigis, kaj demandis, &#8220;Kien
ili prenas ilin?&#8221;</p>
    <p>&#8220;Iri loko kie proksa.&#8221;</p>
    <p>&#8220;&#264;u ili venis tien-&#265;i?&#8221;</p>
    <p>&#8220;Jes, jes, veni tie-&#265;i a&#365; aliloke.&#8221;</p>
    <p>&#8220;&#264;u vi dufoje estis tie-&#265;i kun ili?&#8221;</p>
    <p>&#8220;Jes, veni tie-&#265;i.&#8221;</p>
    <p>Li signifas la nordokcidentan flankon de la insulo; tial morga&#365;tage mi
lin kondukis al tiu-&#265;i loko. Li rekonis la lokon, kaj diris al mi, ke
li unufoje estis tie, kune kun dekdu viroj. Por sciigi min, li metis
vice dekdu &#349;tonojn, ilin por mi kalkuli.</p>
    <p>&#8220;&#264;u iafoje boatoj ne estas perditaj &#265;e via marbordo?&#8221; Li respondis ke
ne estas dan&#285;ero, kaj la boatoj ne estas perditaj. Li diris al mi, ke
tre malproksime al la luno &#8212; tio estas, kie la luno &#309;us levi&#285;is &#8212;
lo&#285;as gento da blankuloj kiuj similas min mem, kun barboj. Mi ne
dubis, ke ili certe venis de Hispanujo por prilabori la orminejojn. Mi
demandis: &#8220;&#264;u mi povos foriri de tiu-&#265;i insulo, kaj kuni&#285;i kun tiuj-&#265;i
viroj?&#8221;</p>
    <p>&#8220;Jes, jes, vi iri en du boatoj.&#8221;</p>
    <p>Estas malfacile kompreni kiamaniere unu viro povas veturi en du
boatoj, sed li parolis pri boato duoble granda ol la mia.</p>
    <p>Unu tagon, mi diris al mia sklavo, &#8220;&#264;u vi scias, kiu vin kreis?&#8221;</p>
    <p>Sed li tute ne povis kompreni la signifon de tiuj-&#265;i vortoj. Tial mi
diris, &#8220;&#264;u vi scias, kiu kreis la maron, la teron sur kiu ni pa&#349;as, la
montetojn kaj arbarojn?&#8221; Li respondis, ke estas Biko, kies domo
trovi&#285;as tre malproksime, kaj Biko estas tiel maljuna, ke la maro kaj
la tero ne estas tiel granda&#285;a kiel li.</p>
    <p>&#8220;Se tiu-&#265;i maljunulo faris &#265;ion, kial &#265;io ne falas sur la genuojn
anta&#365; li?&#8221;</p>
    <p>Mia sklavo alprenis gravan mienon kaj diris, &#8220;&#264;io diri &#8216;O&#8217; al li.&#8221;</p>
    <p>&#8220;Kien la viroj vialandaj iras, kiam ili mortas?&#8221;</p>
    <p>&#8220;Iri Bikon.&#8221;</p>
    <p>Tiam mi levis mian manon &#265;ielen, kaj diris, &#8220;Dio lo&#285;as tie. Li kreis
la mondon, kaj &#265;ion en &#285;i. La luno kaj la steloj estas kreita&#309;oj de
Lia mano. Dio alsendas la venton kaj pluvon sur la teron, kaj la
riveretojn, kiuj fluadas. Li ka&#349;as la viza&#285;on de la &#265;ielo per nuboj,
Li kreskigas la herbon sur la kamparo, kaj kreska&#309;ojn por la uzo de la
homaro. La amo de Dio estas senfina. Kiam ni pre&#285;as, Li alproksimi&#285;as
al ni, kaj a&#365;das nin.&#8221;</p>
    <p>Mi sklavo vere &#285;ojis, kiam li a&#365;das min paroli pri tiaj aferoj.
Longatempe, li senmove sidis, tiam sopiris, kaj diris al mi, ke li ne
diros plu &#8216;O&#8217; al Biko, &#265;ar Biko lo&#285;as nur spaceton de tie-&#265;i. Li ne
povas a&#365;di la homojn &#285;is ili supreniris la monteton al li.</p>
    <p>&#8220;&#264;u vi supreniris la monteton por paroli al li?&#8221;</p>
    <p>&#8220;Ne, ne, Obesoj iri Bikon, ne junaj.&#8221;</p>
    <p>&#8220;Kion la Obesoj diris al li?&#8221;</p>
    <p>&#8220;Diri &#8216;O&#8217;.&#8221;</p>
    <p>Post kiam mi konvinkis mian sklavon, ke Biko ne estas la vera Dio, li
tiele sentis pri mi, ke mi timis anstata&#365;i&#285;i por Biko. La&#365;eble, mi
penegis, ke li kredu pri Kristo; mi &#285;in klarigis, &#285;is fine &#8212; dankon
al Sinjoro &#8212; mi sukcesis, kaj li ekamis Dion tutkore.</p>
    <p>Por pla&#265;i mian sklavon, mi iomvorte rakontis al li mian tutvivadon. Mi
diris al li, kie mi naski&#285;is, kaj kie mi pasigis mian infanecon. Li
&#285;ojis pro la rakontoj pri mia naskolando; la komerco portata per &#285;iaj
&#349;ipoj &#265;iuparte de la konita mondo. Mi donis al li tran&#265;ilon, kio
ka&#365;zis, ke li dancis &#285;oje.</p>
    <p>Unu tagon starante sur la supro monteta orientflanke de la insulo, mi
ekvidis lin, fervore rigardante kontinenten longtempe, kaj poste,
vokante al mi, saltante kaj kantante.</p>
    <p>&#8220;Kion vi ekvidas?&#8221; mi demandis.</p>
    <p>&#8220;Ha, &#285;ojo!&#8221; li respondis kun &#285;ojo fervora en la okuloj. &#8220;Ha, &#285;ojo, tie
mia lando!&#8221;</p>
    <p>Kial li stre&#265;is la okulojn por rigardegi tiun-&#265;i landon, kvaza&#365; li
deziregus esti tie? Mi ektremis tiel, ke mi pli malpli sentis
sendan&#285;era kun li. Mi pensis, reveninte al sia hejmo, ke li ne plu
pripensus pri tio, kion mi lin lernigis kaj kion mi faris por li. Kaj
sciiginte sian genton pri miaj vivmanieroj, li sendube revenos, eble
kun dudekoj, kaj min mortigos poste dancante &#265;irka&#365; mi simile al ili
veninte la lastan tempon sur la insulo, dancis &#265;irka&#365; la viroj.</p>
    <p>Sed tia timo estis vana, kvankam &#285;i lo&#285;is en mia animo longatempe, kaj
mi ne agis tiel bone al li kiel anta&#365;e. De nun, tagon post tago, mi
penis eltrovi, &#265;u estas ka&#365;zo por mia timo a&#365; ne. Mi diris, &#8220;&#264;u vi
deziras, ke vi estu ree en via naskolando?&#8221;</p>
    <p>&#8220;Jes, mi esti multe &#285;oja tie.&#8221;</p>
    <p>&#8220;Kion vi tie farus? &#264;u vi resova&#285;i&#285;us?&#8221;</p>
    <p>&#8220;Ne, ne, mi diri bonagi, man&#285;i pano, lakto, ne plu man&#285;i homo.&#8221;</p>
    <p>&#8220;Kial, ili vin mortigus?&#8221;</p>
    <p>&#8220;Ne, ne mortigus, lerni ami.&#8221;</p>
    <p>Tiam li diris al mi, ke kelke da blankaj homoj veninte al ilia bordo,
ilin instruis pri multaj aferoj.</p>
    <p>&#8220;&#264;u vi do volas reveturi kun mi al via lando?&#8221;</p>
    <p>Li respondis, ke li ne povas na&#285;i tiel malproksimen, tial mi diris al
li, ke li min helpu konstrui boaton por veturi en &#285;i. Je tio li
respondis, &#8220;Se vi iri, mi iri.&#8221;</p>
    <p>&#8220;Se mi iros? Ili min man&#285;os.&#8221;</p>
    <p>&#8220;Ne, mi ka&#365;zi ili ami vi multe.&#8221;</p>
    <p>Tiam li diris al mi la&#365;eble, kiel afable ili agis al kelke da
blankuloj. Mi nun montris al li la grandan boaton por sciigi kion li
pensas pri &#285;i, sed li ju&#285;is, ke &#285;i estas tro malgranda. Poste ni iris
por rigardi la boaton de la malnova &#349;ipo, kiu tute ne estis en
bonstato, ku&#349;inte tri jarojn en la sunbrilo. La malfeli&#265;ulo ne dubis,
ke &#285;i ta&#365;gos. Sed kiamaniere ni povis tion eltrovi? Mi diris al li, ke
ni devos konstrui boaton tiel grandan kiel tiun, kaj ke li reiros
hejmon en &#285;i. Li ne parolis unu vorton, sed gravi&#285;is kaj mal&#285;oji&#285;is.</p>
    <p>&#8220;Pro kio vi &#265;agrenas?&#8221; mi diris</p>
    <p>&#8220;Vi kolera je mi, kial?&#8221;</p>
    <p>&#8220;Kion vi diras? Mi ne estas malkontenta je vi.&#8221;</p>
    <p>&#8220;Ne malkontenta? ne malkontenta je mi? Kial forsendi sklavo?&#8221;</p>
    <p>&#8220;&#264;u vi ne diris al mi, ke vi &#349;atus iri hejmon?&#8221;</p>
    <p>&#8220;Jes, jes, vi kaj mi tie; vi ne iri, mi ne iri.&#8221;</p>
    <p>&#8220;Kaj kion mi povos fari tie?&#8221;</p>
    <p>&#8220;Vi fari multe bone! Vi diri sova&#285;uloj esti bone, koni Dio, pre&#285;i al<br />
Dio, vivi bone.&#8221;<br /></p>
    <p>Ni balda&#365; ekkonstruis boaton sufi&#265;e grandan por ni amba&#365;. Unue ni
elser&#265;is kelke da altaj arboj, kiuj kreskis apud la marbordo, por ke
ni povu surna&#285;igi mian boaton farotan. Mia sklavo planis elbruli la
lignon por &#285;in bonformigi, sed planante &#285;in elhaki, mi ordonis, ke li
laboru per miaj iloj, kaj post du monatoj konstrui&#285;is fortika boato
sed postulis longtempe por &#349;ovi &#285;in marbordon.</p>
    <p>Vendredo estis sola administranto de &#285;i, kaj kvankam la boato estis
granda, li &#285;in movis facile, kaj diris, ke li pensas, ke &#285;i bone
veturos spite ventblovo. Li ne sciis, ke mi intencas konstrui maston
kaj velon. Mi dehakis junan abion por la masto, kaj tiam mi prilaboris
la velon. Mi tute ne povis fari alie krom ridi, kiam mi vidis, kiel la
sklavo staras kaj rigardegas, observante min velveturigi la boaton.
Sed tre balda&#365; li eksaltis, ekridis kaj manfrapis, vidante min turni
la velon jen unuflanken, jen aliaflanken.</p>
    <p>Nun, irigi la boaton supren la rivereto, kie ni tuj elfosas &#349;ipejon,
kaj kiam estis forfluo ni faris mar&#349;topilon. Alveninte la jartempo por
ekveturi, ni alportis miajn provizojn por ilin meti surboaton.</p>
    <p>Unu tagon mi sendis Vendredon al la marbordo por havigi ian herbon
kreskantan tie. Mi balda&#365; a&#365;dis, ke li vokas al mi: &#8220;Ho, mal&#285;ojo! Ho,
malbone! Ho, malbone! Ho, boatoj tie, unu, du, tri!&#8221; &#8220;Restu
kura&#285;anime,&#8221; mi diregis por lin kura&#285;igi. La malfeli&#265;ulo ektremis
fortege, pensante ke la viroj, kiuj lin alportis &#265;i-tien, nun revenis,
por lin mortigi.</p>
    <p>&#8220;&#264;u vi povas batali?&#8221; mi demandis.</p>
    <p>&#8220;Mi pafi, sed tie tri boatoj, unu, du, tri!&#8221;</p>
    <p>&#8220;Ne timu! Tiuj, kiujn ni ne mortigos, certe ektremos pro la pafilbruo.
Nu, &#265;u vi volas min helpi, kaj fari &#285;uste tion, kion al vi estos
ordonita?&#8221;</p>
    <p>&#8220;Mi morti, kiam vi diri morti.&#8221;</p>
    <p>Mi donis al li trinkon da rumo; kaj tion trinkinte li ekprenis hakilon
kaj du pafilojn, kun &#349;ar&#285;o da kugleta&#309;oj. Mi anka&#365; ekprenis du
pafilojn, kaj &#349;ar&#285;is ilin per grandaj kugleta&#309;oj, kaj pendigis la
grandan glavon miaflanke. De la supro monteta mi ekvidis tra mia
vidilo, ke &#265;iu boato alportas ok virojn kaj unu sklavon. Ili
surteri&#285;is apud la rivereto, kie arbetaro kreskis &#285;is la maro. Ili
kunhavis tri sklavojn firme ligitajn, kaj vi, legante tion-&#265;i, povas
diveni pro kiu ka&#365;zo ili alporti&#285;is &#265;i-tien. Mi sentis, ke mi devas
provi, savi ilin de tia terura sorto, kaj ke, por tion efektivigi,
estos necese, ke ni mortigu kelkajn el iliaj malamikoj. Tial ni ekiris
niavoje. Mi fortege ordonis Vendredon, ke li iradu apud mi kaj ne pafu
anta&#365; ol komandita.</p>
    <p>Ni iradis tutan mejlon for de nia vojo, por ke ni atingu la arbeta&#309;on,
por ka&#349;i&#285;i tie. Sed survoje, revenis al mi miaj konsciaj duboj, kaj mi
pensis, &#264;u mi agus prove, se mi trempus miajn manojn en la sangon
homan? Kial mi estas mortigonta tiujn, kiuj ne malbonfaris al mi, kaj
kiuj min ne intencas vundi? Ne, kiuj e&#265; nescias, ke ili estas
malpravaj, aran&#285;ante tiajn festenojn. &#264;u fara&#309;oj iliaj ne estas signo,
ke Dio lasis ilin (kaj anka&#365; la genton) al iliaj propraj malkleraj
koroj? Dio ne elektis min, ke mi estu ju&#285;anto. Li, kiu diris, &#8220;Ne
mortigu,&#8221; &#285;in diris al mi, same kiel al la ceteraj en la mondo.</p>
    <p>Maso da tiaj pensoj altrudis sin &#265;e mia animo, kvaza&#365; min avertante,
ke mi haltu &#285;is plimulto estos kio postulos mian intermeton, ol tio,
kion mi nun scias. Mi haltadis en la arbeta&#309;o por observi la virojn
festene, kaj poste &#349;teliris anta&#365;en, Vendredo post mi. Tiamaniere ni
iradis &#285;is ni venis al la arbeta&#309;limo. Tiam mi diris al Vendredo,
&#8220;Suprenrampu &#285;ispinte tiun arbon, kaj sciigu min, &#265;u vi povas vidi la
virojn.&#8221;</p>
    <p>Li iris pensrapide, kaj reveninte diris ke ili estas &#265;irka&#365; la fajro,
kaj la ligita viro sur la sablo estas la sekvantulo, kiun ili
mortigos. Sed kiam li diris al mi, ke la viro estas blankulo miarasa,
mia sango ekbolis miavejne. Du el la bando iris por senligi la blankan
viron, tial, nun estas por mi pafi.</p>
    <p>Je la pafilbruo mi vidis ke la viroj eksaltas de la tero, kie ili
sidis. Estis sendube la unua pafilpafo, kiun ili iam a&#365;dis. Ili tute
ne sciis kien rigardi. Mi nun demetis mian pafilon, kaj ekprenis etan
pafilon; Vendredo la&#365;faris, kaj mi ordonis, ke li pafu. Kriegante, la
viroj kuris tien kaj reen.</p>
    <p>Mi nun kuregis el la arbeta&#309;o por ke ili min vidu, mia sklavo
sekvante, kompreneble. Ni la&#365;te ekkriegis, kaj la&#365;eble kuris al la
blanka viro. Jen li ku&#349;is sur la varmega sablo. Mi tratran&#265;is la
bran&#265;eta&#309;on a&#365; kanon, per kiu li estis ligita, sed li estis tro
malforta por stari&#285;i a&#365; paroli, tial mi donis al li iom da rumo. Li
sciigis al ni per la&#365;eblaj signoj, kiom li &#349;uldas al mi pro &#265;io, kion
mi faris.</p>
    <p>Mi diris, &#8220;Pri tio ni poste parolos, sed nun estas necese, ke ni savu
nian vivon.&#8221; Libere por iri, kien li elektus, Vendredo kuris tien kaj
reen, kaj fortimigis la virojn. Ili kuregis al siaj boatoj, kaj balda&#365;
trovi&#285;is sur la maro; tiamaniere ni fine liberi&#285;is de niaj malamikoj.</p>
    <p>La viro trovita sursable, diris al ni, ke sia nomo estas Karlo, kaj li
venas de Hispanujo. Sed anka&#365; estas alia bezonanta nian zorgadon viro;
&#265;ar la nigruloj lasis boateton sur la sabla&#309;o, kaj en &#285;i mi ekvidis
malfeli&#265;ulon duonmortigitan. Li e&#265; ne povis suprenrigardi, tiel firme
li estis ligita kole kaj piede. Kiam mi tran&#265;is la ligilojn li
profunde ek&#285;emis, &#265;ar li pensas, ke tio signifas mortkondukon.</p>
    <p>Kiam Vendredo alvenis, mi ordonis, ke li parolu al la maljunulo
patrolingve, kaj diru al li, ke li estas libera. Tiu-&#265;i bonnova&#309;o lin
plifortigis, kaj li sin levis sidi&#285;e en la boato. Sed kiam Vendredo
eka&#365;dis lin paroli kaj rigardis lian viza&#285;on, venis larmoj en miajn
okulojn, &#265;ar mi vidis, ke li kisas kaj &#265;irka&#365;prenas la malfeli&#265;an
maljunulon, kaj &#285;oje saltas &#265;irka&#365; li; tiam levinte la manojn,
frapante sian viza&#285;on kaj la kapon, li ploras kaj poste, denove ridas,
kantas, saltas. Longatempe, li ne povis paroli al mi, por sciigi min
pri la signifo tuta. Sed fine li diris al mi, ke li estas la filo de
tiu-&#265;i malfeli&#265;a maljunulo, kies nomo estas Jafo.</p>
    <p>Estus malfacila tasko por mi paroli pri &#265;iuj strangaj signoj, kiujn
Vendredo faris por montri sian &#285;ojon. Kvin-a&#365;-sesfoje li eniris kaj
eliris la boaton; sidigis sin apud maljuna Jafo, kaj surtenis lian
kapon siabruste por &#285;in varmigi; tiam li ekfrotadis liajn brakojn kaj
piedojn, kiuj nun estas malvarmaj kaj rigidaj pro la ligiloj. Mi
ordonis Vendredon, ke li donu al li iom da rumo kaj pano; sed li
respondis, &#8220;Nenio havi! Mi malbona hundo, man&#285;i &#265;io, mem!&#8221; Tuj li
kuris domon, ne atentante miajn vokadojn sed kuris cervrapide.</p>
    <p>Hore, li revenis kun kru&#265;o enmane. La bonulo iris tutspace por ke Jafo
havu fre&#349;an trinkon el mia puto; kaj li alportis du kukojn; unu, mi
ordonis, ke li donu al Karlo, kiu ku&#349;is en la arbombra&#309;o, rigida kaj
tro malforta por paroli e&#265; unu vorton.</p>
    <p>Mi ordonis, ke mia sklavo rume frotadu liajn piedojn, tion farante, mi
ekvidis ke Vendredo de tempo al tempo turnis la kapon por ke li
rigardu la maljunulon. Surdorse ni hejmportis Karlon kaj Jafon de la
boato, &#265;ar ili tute ne povis piediri. La pordo miadoma trovi&#285;is supre
kaj &#265;ar la malfeli&#265;aj malsanuloj ne povis surrampi la &#349;tupetaron, ni
faris por ili tendon el malnovaj veloj.</p>
    <h2>Parto V</h2>
    <p>Mi nun estis re&#285;o super tri viroj, kiel anka&#365; mastro de la insulo, ja!
mi fiere povis diri, &#8220;Ili &#349;uldas al sia re&#285;o sian vivon, kaj &#285;in
oferus por mi, se mi ilin ordonus tion fari.&#8221; Sed mi ne anta&#365;vidis, ke
mia regado tiel balda&#365; fini&#285;os. Nun ni devas doni iom da nutra&#309;o al
Karlo kaj Jafo, tial ni bu&#265;is kaj rostis kapridon, kaj &#265;irka&#365; &#285;i ni
kvar poste sidi&#285;is, kaj mi la&#365;eble feli&#265;igis ilin.</p>
    <p>Post kelke da tagoj Karlo tute forti&#285;is, kaj mi ordonis lin, ke li
fosu iom da tero por semejo, &#265;ar estis certe, ke por nutrigi du bu&#349;ojn
plu, ni nun bezonos plimulte da greno. Tial ni dissemis en la semejon
la tutan provizon da greno, kiun ni havas, kaj kelkatempe ni kvar
havas da laborado tiom, kiom ni povas fari. Kreski&#285;inte la greno
maturi&#285;is, kaj ni eltrovis, ke ni havas sufi&#265;on.</p>
    <p>Mi projektis, ke Karlo kaj Jafo reveturu al la kontinento por allogi
kelkajn el la blankaj homoj, &#309;etitaj sur tiean bordon, por ke ili
lo&#285;i&#285;u kaj vivu inter ni; tial ili pretigis la boaton, kaj kunprenis
du pafilojn, kaj nutra&#309;on &#285;isdektage. Mi ordonis, ke ili revenu post
semajno, kaj alproksimi&#285;ante, elpendigu signon por ke ni scii&#285;u, kiuj
alvenas.</p>
    <p>Unu tagon Vendredo &#285;ojege alkuris al mi kaj diris, &#8220;Ili veni returne!
Ili veni returne!&#8221; Mejlon de la bordo vidi&#285;is velboato veturanta
alteren, sed mi sciis, ke tiu &#285;i ne povas esti, &#265;ar la boato estas
aliflanke de la insulo. Mi anka&#365; vidis tra mia vidilo &#349;ipon
malproksimen enmare. Trovi&#285;is dekdu viroj boate; tri &#265;enligitaj, kaj
kvar havas pafarmilojn.</p>
    <p>Balda&#365; mi vidis, ke unu el la viroj levis sian glavon anta&#365; la
&#265;enligitaj viroj, kaj mi sentis ke &#265;io ne estas &#285;usta. Poste mi vidis
ke tri viroj anta&#365;e ligitaj estas senligitaj; kaj surteri&#285;inte, ili
ku&#349;i&#285;is en la ombron arban. Balda&#365; mi estis &#265;e ilia flanko, &#265;ar ilia
mal&#285;oja kaj &#265;agreni&#285;a vidi&#285;o min memorigis pri la unuaj horoj, kiujn
mi travivis &#265;e tie-&#265;i kie &#265;io envolvi&#285;is en malgajo.</p>
    <p>Mi aliris al tiuj-&#265;i viroj kaj diris:</p>
    <p>&#8220;Kiuj vi estas, sinjoroj?&#8221;</p>
    <p>Ili ektimis pro mia vo&#265;o kaj stranga vesta&#309;o, kaj ekmovis kvaza&#365; ili
volus forkuri de mi. Mi diris, &#8220;Ne timi min, &#265;ar eble amiko estas
apude, kvankam vi ne tion pensas.&#8221; &#8220;Tiuokaze li certe estas sendita el
la &#265;ielo,&#8221; diris unu el ili gravmiene, kaj samtempe demetas la &#265;apon
anta&#365; mi. &#8220;&#264;ia helpo venas de &#265;ielo, sinjoro,&#8221; mi diris. &#8220;Sed kion mi
povas fari, por vin helpi? Vi vidi&#285;as kvaza&#365; vi havas &#349;ar&#285;on da
plenka&#365;zo enbruste. Mi vidis, anta&#365;e, ke unu el la viroj levis sian
glavon, kvaza&#365; li intencas mortigi vin.&#8221;</p>
    <p>La larmoj fluis malsupren la viza&#285;o de la malfeli&#265;ulo dum li diras,
&#8220;&#264;u tiu-&#265;i estas dio a&#365; homo?&#8221; &#8220;Ne dubu pri tio, sinjoro,&#8221; mi
respondis, &#8220;&#264;ar Dio ne venus en la&#365;a vesta&#309;o. Ne, ne timu &#8212; nek
troaltigu viajn esperojn; &#265;ar vi vidas nur homon; tamen, unu kiu
la&#365;eble faros &#265;ion, por helpi vin. Via parolado montras, ke ni estas
samlandanoj. Sciigu al mi tion, kio okazis al vi.&#8221;</p>
    <p>&#8220;Nia afero, sinjoro, estas trolonga por &#285;in diri al vi, dum tiuj, kiuj
volis mortigi nin, restas tiel proksime. Mia nomo estas Pa&#365;lo.
Iomvorte, sinjoro, mia &#349;ipanaro el&#309;etis min el mia &#349;ipo, kiun vi tie
vidas, kaj min lasis tie-&#265;i por morti. Mi povis apena&#365; farigi ilin, ke
ili englavingu siajn glavojn jam eltiritajn por min mortigi. Ili
elmetis min kun la du jenaj viroj, mia amiko, kaj la &#349;ipoficiro.&#8221;</p>
    <p>&#8220;Kien ili iris?&#8221; mi demandis.</p>
    <p>&#8220;Tien, en la arba&#309;eton apudan. Mi timas, ke ili min ekvidis kaj a&#365;dis;
tiuokaze mortigos nin.&#8221;</p>
    <p>&#8220;&#264;u ili havas pafarmilojn?&#8221;</p>
    <p>&#8220;Ili havas kvar pafilojn; unu, en la boato nun.&#8221;</p>
    <p>&#8220;Nu, lasu al mi &#265;ion fari!&#8221;</p>
    <p>&#8220;Estas du viroj pli malbonaj ol la ceteraj&#8221; li diris. &#8220;Krom tiujn, la
aliaj reveturigis la &#349;ipon.&#8221;</p>
    <p>Mi ju&#285;is, ke estus plej bone, se mi regparolus al Pa&#365;lo, kaj mi diris,<br />
&#8220;Se mi savos vian vivon regi&#285;os du aferoj, kiujn vi devas plenumi.&#8221;<br /></p>
    <p>Sed li legis miajn pensojn, kaj rediris, &#8220;Savinte mian vivon, faru
la&#365;vole pri mi kaj mia &#349;ipo, kaj veturigu &#285;in, kien vi pla&#265;os.&#8221;</p>
    <p>Mi konkludis, ke la du boatgardoj estis surtere, tial tuj ordonis
Vendredon, ke li alportu la remilojn, la velojn, kaj la pafilojn. Nun
la &#349;ipo estis kvaza&#365; en miajn manojn. Kiam la viroj revenis al la
boato, ili koleregi&#285;is, &#265;ar la boato nun nek havas velon nek remilojn,
kaj ili ne sciis kiamaniere atingi la &#349;ipon.</p>
    <p>Mi a&#365;dis ilin interparoli, ke tiu-&#265;i estas stranga insulo, ke koboldoj
venis al la boato kaj forprenis la velojn kaj remilojn. Mi povis vidi,
ke kolerege ili kuris tien-reen; jen sidi&#285;is boate, jen reiris
surteron.</p>
    <p>Kiam ili aproksimi&#285;is, Pa&#365;lo kaj Vendredo deziris ke mi tuj ataku
ilin. Sed mi deziris indulgi ilin, kaj mortigi malmultajn la&#365;eble. Mi
ordonis ke du viroj, la&#365;teren rampu manepiede, por ke oni ilin ne
vidu; kaj, alproksimi&#285;inte ilin, ne pafu &#285;is mi &#285;in ordonos.</p>
    <p>Balda&#365; tri el la &#349;ipanaro alproksimi&#285;is. &#284;istiam mi nur a&#365;dis iliajn
vo&#265;ojn; sed, alproksimi&#285;inte, ke mi ilin povis vidi, Pa&#365;lo kaj
Vendredo levi&#285;is kaj pafis. Du viroj falis mortpafitaj, la du plej
malbonaj el la &#349;ipanaro, kaj la tria forkuris. Je la pafilbruo, mi
alkuris, sed estis tiel malluma, ke la viroj ne povis eltrovi, &#265;u ni
estas tri a&#365; tri dudekoj.</p>
    <p>Okazis, kiel mi deziris, &#265;ar mi a&#365;dis ke la viroj demandis: &#8220;Al kiuj
ni devas kapitulaci, kaj kie ili estas?&#8221; Vendredo respondis, ke Pa&#365;lo
estas kun la re&#285;o de la insulo, kiu havis viraregon. Pri tio, unu el
la &#349;ipanaro diris, &#8220;Se Pa&#365;lo indulgos niajn vivojn, ni kapitulacos.&#8221;
&#8220;Tiuokaze&#8221; Vendredo da&#365;rigis, &#8220;vi scii&#285;os la re&#285;an volon.&#8221; Tuj Pa&#365;lo
parolis al ili: &#8220;Vi konas mian vo&#265;on; se vi demetos viajn armilojn, la
re&#285;o indulgos viajn vivojn.&#8221;</p>
    <p>Ili nun &#309;etis sin sur la genuojn por indulgigi la vivon. Mi zorgis, ke
ili ne vidu min, kaj promesis al ili, ke ili vivos, sed ke mi elektos
kvar el ili por veturigi la &#349;ipon, kaj ke la ceteraj estos firme
ligitaj por certigi la fidelecon de la kvaro. Tiel mi montris al ili,
kia severega re&#285;o mi estas.</p>
    <p>Kompreneble, mi balda&#365; liberigis ilin, kaj instruis ilin por anstata&#365;i
min sur la insulo. Mi diris al ili pri &#265;iuj miaj vivmanieroj, instruis
ilin kiel zorgi pri la kaproj, prilabori la farmon, kaj fari panon. Mi
donis al ili domon, pafarmilojn, laborilojn, la du katojn; fakte, &#265;ion
escepte Polo kaj mia oro.</p>
    <p>Kiam mi sidis sur la supro monteta, Pa&#365;lo alproksimi&#285;as. Li etendis la
manon por elmontri la &#349;ipon, kaj kun kortu&#349;eco &#265;irka&#365;prenis min, kaj
diris: &#8220;Mia kara amiko, jen via &#349;ipo! &#285;i tute estas la via, kaj &#265;io
kio estas en &#285;i.&#8221;</p>
    <p>Mi okulrigardis la &#349;ipon, kiu restis duonmejlon de la terbordo &#265;e la
enfluejo rivereta, kaj apud la loko, kie mi surterigis mian floson.
Ja, tie &#285;i ku&#349;as, la &#349;ipo, kiu estas liberigonta min kaj alportos
min, kien mi elektos aliri. &#284;i havas la velojn la&#365;vente, kaj la flagoj
balancis siajn gajajn strekojn en la venteto. Tia vida&#309;o &#285;ojvenkis
min, kaj mi svenfalis. Tiam Pa&#365;lo elprenis boteleton, kaj donis al mi
trinkon, sed longtempe mi ne povis paroli.</p>
    <p>Tiam Vendredo kaj Pa&#365;lo sur&#349;ipi&#285;is, kaj Pa&#365;lo rekomandis la &#349;ipanaron.
Ni ne ekveturis tiunokte; sed morga&#365;tagmeze mi forlasis la insulon &#8212;
tian dezertan insulon, kie mi pasigis tian grandparton de mia vivo &#8212;
netute trioble dek longajn jarojn.</p>
    <p>Reveninte al mia kara naski&#285;lando, &#265;io &#349;ajnis al mi stranga kaj nova.
Mi iris al mia anta&#365;a hejmo en Jorko, sed tie ne trovi&#285;is iuj el miaj
parencoj, kaj mal&#285;oje mi eltrovis sur iliaj tomb&#349;tonaj la mal&#285;ojan
sciigon pri ilia sorto.</p>
    <p>Pensante kompreneble, ke mi jam morti&#285;is, ili testamentis al mi nek
siajn ri&#265;a&#309;on nek bienon, tial mi tre bezonis ian enspezon, &#265;ar mi
kunprenis nur malmulte da mono kun mi de la insulo. Jen malri&#265;eco, mi
havis la bon&#349;ancon renkonti mian bonamikon, kiu iam enprenis min en
sian &#349;ipon. Li nun trogranda&#285;is por labori, kaj lia filo nun estris la
&#349;ipon. Li unue ne rekonis min, sed balda&#365; rememori&#285;is pri mi post kiam
mi diris al li, kiu mi estas. Mi eltrovis de li, ke la bieno, kiun mi
a&#265;etis survoje insulon, nun estas multevalora.</p>
    <p>&#264;ar &#285;i estis malproksime, mi ne &#349;atis iri tien kaj lo&#285;i tie, tial mi
decidis &#285;in vendi, kaj post kelke da monatoj mi ricevis por &#285;i tiel
multe da mono, ke mi subite fari&#285;is ri&#265;ulo.</p>
    <p>Semajnoj, monatoj, kaj jaroj pasi&#285;is. Mi havas bienon, edzinon kaj du
filojn, kaj mi neniel estas juna; sed mi ne povis forigi fortan
deziron, lo&#285;ante en miaj pensoj tage kaj en miaj son&#285;oj nokte; ke mi
ankora&#365; unufoje vizitu mian karan insulon.</p>
    <p>Mi nun ne plu devas laboradi por nutra&#309;o a&#365; por vivtenado; &#265;io, kion
mi devas fari, jene: instrui miajn filojn kiel sa&#285;i&#285;i kaj boni&#285;i, kaj
mem vivi komforte kaj observi kiel mia ri&#265;a&#309;o pligrandi&#285;as tagon post
tago. Tamen, la dezirego reiri al miaj terdometoj envolvis min la&#365;nube
kaj mi ne povis &#285;in forpeli de mi; tiel vere estas: &#8220;Kiu ajn en osto
ennaski&#285;is, ne el karno eliri&#285;is.&#8221;</p>
    <p>Fine morti&#285;is mia edzino, kio estis frapego, kaj mia hejmo nun estas
tiel malgaja, ke mi decidis ree ekiri surmaron; kaj, kun Vendredo
voja&#285;i al tiu dezerta insulo, kie lo&#285;as miajn esperojn tutajn.</p>
    <p>Mi kunprenis provizon, ilojn, vesta&#309;ojn, kaj simila&#309;ojn la&#365;space,
anka&#365; lertmetiistojn por lo&#285;i sur la insulo. Ekveturante, ni havis
favoran venton, sed ununokte, la &#349;ipoficiro min sciis, ke li observis
fulmon kaj a&#365;dis pafegon. Je tio, &#265;iuj kuris al la ferdeko, de kie ni
vidas grandan lumon, kaj, &#265;ar ne estas tero en tiu direkto, ni sciis
ke &#349;ipo certe brulas surmare iomproksime, &#265;ar ni a&#365;dis pafbruon.</p>
    <p>La vento ankora&#365; estis favora, tial ni veturis al la proksimeco, kie
la lumo vidi&#285;is, kaj post duonhoro, klari&#285;is al ni, ke marmeze brulas
&#349;ipo granda. Mi ordonis ke oni pafu kvin pafojn, kaj poste ni atendis
la ektagi&#285;on. Sed noktmeze la &#349;ipo eksplodis, la flamoj for&#349;utis, kaj
la &#349;ipresta&#309;o subakvi&#285;is. Ni elpendigis lanternojn kaj da&#365;rigis la
pafadon tutanokte por sciigi ke iu helpos ilin.</p>
    <p>Je la oka horo morga&#365;tagmeze, ni eltrovis per vidilo ke du el la
&#349;ipboatoj, plenaj de viroj, restas enmare. Nun vidis nin la viroj
enboataj, kaj penis la&#365;eble, ke ni vidu ilin, kaj duonhore, ni atingis
ilin.</p>
    <p>Nepriskribebla, la sceno, kiu okazis, kiam la malfeli&#265;aj Francoj (tiaj
do ili estis) atingis &#349;ipbordon. Pri mal&#285;ojoj kaj timoj, &#265;io tuj
priskribi&#285;is &#8212; sopiroj, ek&#285;emoj kaj larmoj fari&#285;as la tuta&#309;o ilia, sed
tia &#285;ojka&#365;zo vere estis tromulte por homoj malfortaj.</p>
    <p>Kelkaj &#285;ojkriegis kvaza&#365; ili krevu la &#265;ielon, aliaj ploregis kaj
tordis la manojn kvaza&#365; en la profundega&#309;o de mal&#285;ojo, kelkaj
dancadis, ridadis, kantadis, sed ne malmultaj estis mutaj, malsanaj,
malfortaj, svenantaj, a&#365; duonfrenezaj, kaj vidi&#285;is du a&#365; tri, kiu
dankis Dion.</p>
    <p>Inter la stranga grupo trovi&#285;is juna Franca pretro, kiu penis la&#365;eble
kvietigi ilin, kaj mi observis ke li alproksimi&#285;as al kelkaj el la
&#349;ipanaro, kaj diris al ili: &#8220;Kial vi kriegas, kaj el&#349;iras la harojn,
kaj tordas la manojn, miaj kunuloj? Via &#285;ojo estu kora kaj plena,
esprimu &#285;in liberege, kaj &#265;esigu tiujn-&#265;i falsgestojn; levu la manojn
la&#365;dante; la&#365;ti&#285;u via vo&#265;o ne kriegante sed dankhimnante al Dio, kiu
vin helpis el tia granda dan&#285;ero, &#265;ar tion fari aldonos pacon al via
&#285;ojo.&#8221;</p>
    <p>Morga&#365;an tagon &#265;io trovi&#285;is normala, tial mi dividis kun ili mian
provizon, kaj ilin surbordigis sur renkonitan &#349;ipon, survoje al
Francujo, &#265;iujn, krom kvin, kun la pretro, deziris kunigi sin kun mi.</p>
    <p>Sed ni nelongtempe veturis, kiam ni renkontis &#349;ipon ventegpelitan
enmaron, la mastoj perditaj, kaj ol &#265;io pli malbone, &#285;ia &#349;ipanaro ne
havis uncon da viando nek pano dum dek tagoj. Mi donis al &#265;iu iom da
nutra&#309;o, kiun ili man&#285;is kvaza&#365; lupoj, sed timante ke trosato ka&#365;zus
la morton, mi haltigis ilin.</p>
    <p>Trovi&#285;is en la &#349;ipo junulo kaj junulino, pri kiuj la &#349;ipoficiro ju&#285;is,
ke ili jam morti&#285;is, kaj li ne havis la korforton por iri al ili. Mi
eltrovis, ke ili malforti&#285;is pro malsato, kaj estas kvaza&#365; en la
makzeloj de la morto; sed post iom da tempo ili amba&#365; resani&#285;is, kaj,
&#265;ar ili ne deziris reiri al ilia &#349;ipo, mi kunprenis ilin. Tial mi jam
havis sur&#349;ipe ok pli ol tiam, kiam mi ekveturis.</p>
    <p>Post tri monatoj de mia hejmforlaso, mi ekvidis mian insulon, kaj bone
alterigis la &#349;ipon flanke de la rivereto, apud mia anta&#365;a domo.</p>
    <p>Irante al Vendredo, mi demandas, &#265;u li scias, kie ni nun trovi&#285;as. Li
&#265;irka&#365;rigardegis, kaj balda&#365;, kunefrapante la manojn, diris: &#8220;Ha, jes!
Ha, tie! Ha, jes, ha, tie!&#8221; Balda&#365; li ekdancis tia&#285;ojege, ke mi lin
apena&#365; povis deteni sur la ferdeko. &#8220;Nu, kion vi pensas, Vendredo,&#8221; mi
diris, &#8220;&#265;u ni tie-&#265;i trovos ilin, kiujn ni lasis?&#8221;</p>
    <p>Tutmute li staris tempeton, sed kiam mi parolis pri maljuna Jafo (kies
filo Vendredo estas) la larmoj fluis malsupren lian viza&#285;on, kaj lia
koro mal&#285;oji&#285;is.</p>
    <p>&#8220;Ne, ne,&#8221; li diris, &#8220;Ne plu, ne, ne plu.&#8221;</p>
    <p>&#8220;Kial vi tion scias?&#8221; mi demandis, sed li skuis la kapon, dirante,<br />
&#8220;Ho, ne, ho, ne, li morti longe, li granda&#285;a viro.&#8221;<br /></p>
    <p>&#308;us tiam liaj akraj okuloj ekvidis kelke da homoj &#265;e la supro monteta,
kaj li diris, &#8220;Mi vidi virojn, tie, tie, tie!&#8221;</p>
    <p>Mi ne povis vidi signon pri ili, sed ordonis pafi tri pafojn por
anonci, ke ni estas amikoj, kaj ni balda&#365; ekvidis fumon suprenirantan
&#265;e la flanko rivereta. Tiam mi ordigis la boaton, levis pacflagon, kaj
surteri&#285;is kun Vendredo, la franca pretro kaj kelkaj el la &#349;ipanaro.
Ni &#265;iuj havis armilojn, &#265;ar ni ne sciis &#265;u trovi&#285;us malamikoj sur la
insulo, sed poste eltrovis, ke singardemo ne estas necesa. La unua
viro, kiun mi ekvidis &#265;e la rivereto, estis mia malnova amiko, Karlo
de Hispanujo, kiun anta&#365;e, mi prenis el la manoj de la ru&#285;aj homoj.</p>
    <p>Mi komandis al &#265;iuj boate, ke ili ne surteri&#285;u, sed Vendredon mi ne
povis deteni, &#265;ar li ekvidis maljunan Jafon. Ni staris rigardante lin,
kiel li kvaza&#365; flugas al la maljunulo la&#365;sage, kaj &#265;irka&#365;prenas lin,
karesis kaj sidigas lin en la ombron; poste, li forstaras spaceton por
rigardi lin tutanime en okuloj, simile al oni rigardas artverkon.
Tiam, mano en mano li kondukas lin tien kaj reen la&#365; la marbordo,
iafoje venante al la boato por alporti al li kukon a&#365; trinketon da
rumo; poste, li residigis lin sur la teron, dancadis &#265;irka&#365; li, dume
dirante al li strangajn rakontojn pri &#265;io, kion li vidis de kiam li
kaj maljuna Jafo laste kunestis.</p>
    <p>Karlo kaj liaj amikoj portis pacflagon la&#365; la mia, kaj unue, Karlo ne
eltrovis kiu mi estas; sed, kiam mi parolis kun li lialingve, li
supren&#309;etegis la brakojn, kaj diris, ke li hontas ne rekonante la
viza&#285;on de la viro, kiu foje venis por savi lin. Li kore premis mian
manon, kaj poste kondukis mi al mia anta&#365;a domo, kiun li nun
transdonis al mi.</p>
    <p>Mi ne eltrovus la lokon pli malfacile se mi neniam lo&#285;us tie: la arboj
estis tiel multaj kaj densaj, ke neniu povis atingi la domon alie ol
la&#365; tiaj ka&#349;itaj vojetoj, kiujn povis eltrovi nur tiuj, kiuj ilin
faris. &#8220;Kial vi konstruis tian fortikan palisaron &#265;irka&#365; vi?&#8221; mi
demandis; sed Karlo respondis, ke mi mem konsideros ke estas necese
tion fari, certe post kiam mi a&#365;das pri &#265;io kio okazis.</p>
    <p>Tiam li venigis la anta&#365;ajn &#349;ipanojn de la &#349;ipo de Pa&#365;lo, sed mi ne
povis diveni, kiuj ili estas, &#285;is Karlo diris, &#8220;Jen, sinjoro, estas
kelkaj el la viroj, kiuj &#349;uldas al vi al vivon.&#8221;</p>
    <p>Tiam, ili vice venis al mi, ne kvaza&#365; anta&#365;e, mal&#285;entila &#349;ipanaro, sed
simile al altranguloj, kiuj estas kisontaj la manon de sia re&#285;o.</p>
    <p>La unua afero por mi estis a&#365;di pri &#265;io kio okazis sur la insulo de
kiam mi &#285;in lasis.</p>
    <p>Ta&#365;gas, ke mi jen pa&#365;zu mian rakonton por diri ke kiam mi estis
lastfoje sur la insulo, mi elsendis Karlon kaj Jafon al la kontinento
por allogi kelkajn el la amikoj de Karlo, kiuj &#309;eti&#285;is tien sur la
marbordon survoje de Hispanujo. Kompreneble mi tiam neatentis, ke &#349;ipo
trovi&#285;as tiel proksime por alporti min al mia naski&#285;lando. Tial,
reveninte al la insulo, Karlo kaj Jafo trovis, ke mi jam foriris, kaj
anstata&#365; ol mi, jen trovi&#285;is kvin fremduloj.</p>
    <p>Tiuj-&#265;i kvin viroj estis parto da &#349;ipanoj, kiuj el&#309;etis Pa&#365;lo el lia
&#349;ipo. Du el ili, kies nomoj estas Samo kaj Jo, ne estis tiaj
malbonuloj kiel siaj kunuloj, kiuj estis bando da friponegoj, kies
&#265;efo estis nomita Vilhelmo. Forirante de la insulo en la &#349;ipo de
Pa&#365;lo, mi kunprenis Samon kaj Jon sur&#349;ipe, sed &#309;us kiam mi estis
ekveturonta, ili eniris unu el la boatoj de la &#349;ipo, kaj reveturis al
la insulo por kuni&#285;i kun siaj tri amikoj.</p>
    <p>Mi nun estas rakontonta, precize la&#365; mi &#285;in a&#365;dis de Karlo, &#265;ion, kio
okazis sur la insulo de kiam mi &#285;in forlasis. Vidante, ke siaj du
kunuloj revenis por kuni&#285;i kun ili, Vilhelmo kaj liaj anoj bojkotis
ilin, nek permesis al ili lo&#285;i kun ili nek partopreni en la nutra&#309;o.
Tial Samo kaj Jo devis vivi la&#365;eble por si mem per severa laborado,
kaj ili domi&#285;is flanke de la insulo, kie ili konstruis kabanon kaj
budon, kaj elfaris farmon.</p>
    <p>Por ke mi estu justa al Vilhelmo mi &#265;i-tie devas diri, ke, kvankam li
estis malbonulo, li faris du bonfara&#309;ojn, kiam Karlo kaj liaj amikoj
revenis al la insulo: li donis al ili nutra&#309;on por man&#285;i, kaj li metis
en la manojn de Karlo mian letereton, kiel anka&#365; longan rulpaperon,
sur kiun mi jam elskribis, kiamaniere ili povos baki panon, zorgi pri
la kaproj, dissemi la grenon, sekigi la vinberojn, kaj fari potojn kaj
argilvazojn, la&#365; mi faris.</p>
    <p>Dum iom da tempo Karlo kaj lia anaro prosperis en mia anta&#365;a hejmo:
ili havis la uzon de amba&#365; domo kaj kaverno, kaj en-el-iris la&#365;vole.</p>
    <p>Karlo kaj Jafo faris la laboron, sed pri Vilhelmo kaj liaj anoj, ili
nenion faris esceptinte mortpafi birdojn &#265;e la marbordo. Nokte
reveninte hejmon, ili sendankeme man&#285;is de &#265;ia bonman&#285;a&#309;o en la domo,
plie agis la&#365; la hundo en la stalo de la bovo: ne dezirante man&#285;i, ili
ne permesis la ceterajn man&#285;i. Ne decus paroli pri tiaj aferetoj, sed
pro ili fine okazis disputego kun la ceteraj, kaj ilia malamo tiom
kreskis, ke karno kaj sango ne pli longe povis tion elporti.</p>
    <p>Reveninte de la kontinento, Karlo &#8212; kiun mi nun nomos &#8220;&#265;efo&#8221; &#265;ar li
&#265;efis la ceterajn &#8212; volas permesi, ke la kvin viroj el la &#349;ipanaro de
Pa&#365;lo lo&#285;u en la domo, kiel bonamikoj; sed, la tri friponoj ne volis
a&#365;di pri tio; tial la &#265;efo donis al Samo kaj Jo grenon por dissemi,
kaj iom da pizoj, kiun mi anta&#365;e lasis sur la insulo; ili balda&#365;
lernis fosi, kaj planti, kaj fari plektbarilojn &#265;irka&#365; la kampo, la&#365;
tiu, kiun mi priskribis por ili; kaj, vivi virte.</p>
    <p>Tion observante, la tri malbonuloj estis &#309;aluzaj; ektedis kaj ekenuis
ilin; dirante, ke la insulo al si mem apartenas; kaj neniu, ne pagante
luprezon, havas rajton starigi konstrua&#309;ojn sur &#285;i. Samo kaj Jo unue
pensis, ke tio estas &#349;erco; kaj diris, &#8220;Venu, sidi&#285;u, kaj rigardu,
kiajn belajn domojn ni konstruis; kaj diru al ni, kiom da luspezoj vi
deziras, ke ni pagu, kaj en kia monspeco vi preferas &#285;in ricevi.&#8221;</p>
    <p>Sed Vilhelmo balda&#365; klare montris, ke ili ne &#349;ercas; &#265;ar, li
ekbruligis tor&#265;on, kaj &#285;in almetis al la domtegmento, kaj &#285;in
bruligus, se Jo ne tuj surmetus sian piedon sur la tor&#265;on kaj estingus
&#285;in. Tio, tiom furiozigis Vilhelmon, ke li lin atakis per stango, kiun
li tenas en la mano, kaj nun okazis kruelega batalado, kiu fini&#285;is
tiamaniere, ke la tri friponoj forkuregis. Sed tempete, ili revenis
kaj piedpremis la grenon, kaj mortpafis la kapridojn.</p>
    <p>Fine la malamo de Vilhelmo kaj liaj anoj tiom pligrandi&#285;is, ke
ununokte, ili ekiris kun pafarmiloj por mortigi Samon kaj Jon
dumdorme. Sed veninte al iliaj kabanoj, ili neniun trovis; kaj
Vilhelmo diris, &#8220;Ha! jen la nesto, sed la &#8216;birdoj&#8217; forflugis!&#8221; Tiam
ili disrompis &#265;ion kion ajn ili povis ruinigi, ne lasante bastonon,
nek signon por montri kie la kabanoj anta&#365;e staris; kaj ili elradikis
&#265;iujn arbetojn, kaj dis&#309;etis ilin renverse.</p>
    <p>A&#365;dante pri la fripona&#309;ojn, la sango de Karlo kaj liaj anoj ekbolis;
sed &#265;io, kion Vilhelmo diris, estas, &#8220;Al vi sinjoroj &#8216;A&#265;uloj&#8217; de
Hispanujo, ni faros tiel same, se vi ne &#349;an&#285;os viajn manierojn.&#8221; Tiam
Karlo deprenis iliajn pafilojn kaj tran&#265;ilojn, kaj ordonis, ke ili
estu &#265;enligataj. Sentante tian pikan ven&#285;on, la tri friponoj balda&#365;
malvarmeti&#285;is, kaj deziregis paci&#285;on, kaj rericevi siajn armilojn, kaj
liberi&#285;i. La &#265;efo diris al ili ke li iutempe liberigos ilin; sed ke li
ilin ne domigos, kaj ke li ne redonos la pafilojn anta&#365; ol tri a&#365; kvar
monatoj.</p>
    <p>Fine, ili petegis ke Karlo kaj liaj anoj ilin reenmetu, kaj donu al
ili panon por man&#285;i, &#265;ar ili ne havis alie ol ovaj nutra&#309;on &#285;isnune.
Sed la &#265;efo diris, ke li neniom cedos &#285;is poste ili &#309;uros rekonstrui
la kabanojn detruitajn. Tiam ili al&#309;uris.</p>
    <p>Unu tagon Vilhelmo kaj liaj du kamaradoj kaprice iris al la kontinento
por kapti kelke da ru&#285;aj homoj, kaj hejmporti ilin por sklavoj, por ke
ili faru la tedlaboron.</p>
    <p>&#284;oje Karlo deziregus forestigu tiajn virojn, pri kiuj li neniam povis
konfidi, sed bonafide diris al ili, kiel malsa&#285;a li konsideras la
projekton. Tamen, ili estis decidaj, kaj li donis al ili el la provizo
&#265;ion, kion ili bezonos, kaj boategon por la veturo; kaj ilin
adia&#365;ante, neniu pensis, ke ili revenos al la insulo. Sed jen! post
tri semajnoj ili ja revenis. Ili diris, ke ili trovis teron post du
tagoj, kaj la ru&#285;aj homoj donis al ili radikojn kaj fi&#349;ojn por man&#285;i.
Ili kunportis ok gesklavojn, tri virojn kaj kvin knabinojn, doninte
anta&#365;e al la bonmastro hakilon, fosilon, &#349;ra&#365;bon, kaj malnovan
&#349;losilon.</p>
    <p>Koncerne tiuj-&#265;i junaj sklavinoj Karlo kaj la ceteraj viroj ne deziris
edzi&#285;i kun ili, tial la kvin viroj el la &#349;ipanaro de Pa&#365;lo lotis, kaj
&#265;iu ricevis unu kiel edzinon, sed la sklavoj faris la laboradon,
kvankam ne estis multe da laboro por ili. Tamen, unu el ili forkuris
al la arbeta&#309;o, kaj ni ne povis lin trovi; kaj &#265;ar kelkaj el la
sova&#285;aj gentoj alvenis sur la insulo por festeni kaj dancadi, Karlo
iom timis, ke li reiris kun ili, kaj reveninte hejmon sendan&#285;ere, li
certe diros sian genton pri la lo&#285;ejoj de la blankuloj.</p>
    <p>Unu nokton Karlo sentis tre malkvieta enanime, kaj tute ne povis
dormi. Li ku&#349;i&#285;is sed ne trankvili&#285;ante li levi&#285;is kaj rigardis
eksteren. Li ne povis vidi ion, &#265;ar la nokto estis tro malluma, kaj li
reku&#349;i&#285;is. Sed ne estas ripozo. Ne sciante la ka&#365;zon de tia senripozo,
li vokis unu el siaj kunuloj, parolante al li pri liaj timoj &#8220;Kion vi
diras!&#8221; respondis li &#8220;eble sova&#285;a gento surteri&#285;is, kaj ilia
boatbruado vin maldormigis.&#8221;</p>
    <p>Tiam ili rapidis al la supro monteta, kien mi ofte iris; de tie ili
vidis tra vidilo boataron da pli ol dudeko da boatoj, plenaj je viroj
havante pafarkojn, sagojn, bastonegojn, glavojn lignajn, kaj similajn
batalilojn; kaj certi&#285;is, ke la alvenantoj estas bando da sova&#285;uloj;
venante por rabegi la blankulojn.</p>
    <p>Iliaj boatoj ankora&#365; estis malproksime enmare, tial Karlo kaj anoj
havas kelke da horoj por pripensi tion, kion faru. Lia nombro estante
tiom malmulta, Karlo konsideris sa&#285;e ka&#349;i kaj gardi.</p>
    <p>Unue, ili sendan&#285;eri&#285;is la edzinojn kaj provizojn en la arbaro
densparte. Tiam, tuj kiam ili vidis, ke la ru&#285;uloj surteri&#285;is kaj
aldirektis la iradon, ili enpelis la kaprojn en la arbaron por vagadi
la&#365;vole, por ke la ru&#285;aj homoj opiniu ilin sova&#285;aj.</p>
    <p>Tuj Karlo kaj anoj grupi&#285;is, memstare kaj brave. Du virinojn oni ne
povus deteni, kiuj ekiris por batali pafarke. Karlo, &#265;efo de la insulo
&#265;efis, sed li nomis Vilhelmon, komandanton de unu grupo, &#265;ar li nun
montris tiom da fideleco, sa&#285;eco kaj akra sento, ke &#265;iuj ju&#285;as bone
pri la lerteco kaj fervoro.</p>
    <p>Ne havante armilojn por &#265;iuj, la &#265;efo donis al la sklavoj, longan
stangon najlpintan, kaj hakilon iliaflanke. Ili postenis en la
arbeta&#309;o apud la loko sur kiu anta&#365;e staris la kabanoj bruligitaj, kaj
tie ili atendis la ru&#285;ajn homojn.</p>
    <p>La kontra&#365;uloj nun alpa&#349;is kun maltimaj kaj kruelegaj mienoj; ne orde
sed amase diskure, al la loko kie Karlo atendas ilin. Kiam la unua
bando tiom alproksimi&#285;is, ke ili estas en pafspaco, Karlo ordonis, ke
siaj anoj pafu unuigite sur ilin; por ke tiuj, unue aperante falu
mortigitaj, kaj ke teruro kaj timego ekkaptu la ceterajn.</p>
    <p>Tiam la &#265;efo kaj grupo eliris el la arbarlimo, kie ili &#285;is tiam
atendis, kaj tiam triflanke atakis la malamikojn pafilkape, glave,
bastone, tiel brave, ke la ru&#285;uloj la&#365;te ekkriegis kaj forkuris
la&#365;eble. &#264;ar la &#265;efo ne volis postsekvi ilin, ili sendan&#285;ere revenis
marbordon, kie ku&#349;as iliaj boatoj.</p>
    <p>Sed ne fini&#285;is ilia malvenkego; &#265;ar, tiutage blovis granda ventego,
tial la boatoj ne povis ekveturi; kaj, tiunokte ia alfluo &#349;ovis la
plej multon da la boatoj tiel alte surteron, ke ili apena&#365; povis
surmari&#285;i, kaj la ondoj disrompis kelke da ili.</p>
    <p>Tagi&#285;on, vidante, kiel trovi&#285;is la aferoj, ia &#265;efo diris: &#8220;Se ni
permesos tiujn virojn, ke ili eniras en siajn boatojn kaj reiras, ili
sciigos al ia ceteraj el la gentoj surkontinentaj, ke ni estas tie-&#265;i,
kaj militoj neniam fini&#285;os tiel longe kiel ni vivos; sed, se ni ilin
detenos tie-&#265;i, kaj agos bone al ili, ili ne malutilos nin.&#8221; Tial, por
certigi, ke ili ne lasu la insulon, la &#265;efo ordonis ke iom da ligno de
seka arbo alporti&#285;u, kaj bruligu la boatojn.</p>
    <p>Tion vidante, la ru&#285;uloj kuris &#265;irka&#365; ia tuta insulo kun la&#365;taj
kriegoj freneze, tiel ke Karlo unue ne scias kion fari pri ili; &#265;ar,
ili piedpremis la grenon, kaj el&#349;iras la vinberujojn &#285;uste kiam la
vinberoj maturi&#285;is, kaj faris multe da difekta&#309;o.</p>
    <p>Fine la &#265;efo sendis la maljunan Jafon por diri al la ru&#285;aj homoj
sialingve; ke, bone estos al ili; ke, indulgos lian vivon; ke, donos
parton da la insulo al ili por lo&#285;ejo, se ili restos la&#365;lime, kaj
grenon kaj rizon por planti, kaj panon por man&#285;i &#285;is la rikolto.</p>
    <p>La malfeli&#265;uloj treege &#285;ojis, &#265;ar ili ricevas tiajn bonajn pacigojn,
kaj ili balda&#365; lernis fari &#265;iuspecojn da objektoj el kano kaj ligno,
kiel se&#285;oj, skabeloj kaj litoj; kaj ili &#265;ion faris lerte, post kiam
instrui&#285;is. De tiam &#285;is mi revenis al la insulo ne vidis miaj amikoj
sova&#285;ulon.</p>
    <p>Kiam mi a&#365;dis tiun rakonton de Karlo, mia koro frapas rapide pro la
grandaj dan&#285;eroj, kiujn ili travivis; sed mi &#285;ojis &#265;ar nun lo&#285;as pace
tiuj gentoj de la Granda Raso en tia spaceto sur mia insulo, kiu unue
ne enhavis iun krom mi.</p>
    <p>Mi miris pro la &#349;an&#285;o sur la insulo; la arboj kreski&#285;inte, dometoj
konstrui&#285;inte, kaj la granda parto de la tero kulturi&#285;inte. La dometo
de Vilhelmo ja estis artverko; &#285;i havas fortikajn fostojn &#265;e la
kvaranguloj; la muroj kaj la tegmento estis faritaj el kanoj arte
plektitaj; &#285;i havas tegmenton rizpajlan, kaj grandegan folion supre
por &#285;in &#349;irmi kontra&#365; la sunbrilo.</p>
    <p>Mi nun diris al Karlo, ke mi ne venis por forpreni lian viraron, sed
por alkonduki homojn, kaj por alporti &#265;ion tian, kion ili bezonos, por
ke ili povu gardi siajn domojn kaj kura&#285;igi iliajn korojn.</p>
    <p>La morga&#365;an tagon mi faris festenegon, kaj la kuiristo de la &#349;ipo
venis surteron por &#285;in pretigi. Ni alportis kelkajn postkvaronojn da
salbova&#309;o kaj porka&#309;o, pelvon da pun&#265;o kaj iom da biero kaj francaj
vinoj; Karlo donis al la kuiristo kvin kapridojn por rosti; tri,
elsendonte al la &#349;ipanaro por ke ili siaparte povu festeni fre&#349;viande
de la terbordo.</p>
    <p>Mi donis al la viroj tutan vestaron, amba&#365; por varmaj kaj malvarmetaj
tagoj; robojn kaj &#349;alojn por la edzinoj; ne estas neceso por mi diri,
kiom ili &#285;ojis pro tiaj donacoj. Tiam mi elprenis sufi&#265;an provizon da
iloj; &#265;iu viro ricevante fosilon, rastilon, hakilon, levilon, segilon,
tran&#265;ilon, armilaron kaj &#265;ion, kiom &#265;iu eble bezonos.</p>
    <p>Vidante, ke regas bonvolo &#265;iuflanke mi kondukis surtere, la
gejunulojn, kiujn mi anta&#365;e prenis el la duonmorte de malsato. La
knabino estis edukita zorge, kaj &#265;iuj &#349;ipanoj &#349;in la&#365;das. Amba&#365; &#349;i
kaj la junulo deziris resti sur la insulo, la&#365;e la franca pretro;
tial mi donis al &#265;iu pecon da tero, sur kiu ili konstruis tendojn
kaj garbejojn.</p>
    <p>Mi estis alkondukita kun mi lertmetiistojn al la insulo, unu el kiuj
povis elfari &#265;iajn aferojn, tial mi nomis lin &#8220;Jako de &#264;iametio.&#8221;</p>
    <p>Unu tagon la franca pretro demandis min &#265;u mi lasos Vendredon sur la
insulo. &#8220;&#264;ar per li,&#8221; li diris, &#8220;mi povus paroli al la ru&#285;aj homoj
ilialingve, kaj instrui ilin pri la diaj aferoj; kaj, &#265;u estas necese,
por mi diri, ke tio estas la ka&#365;zo, pro kiu mi venis &#265;i-tien.&#8221; Mi
sentis, ke mi ne lasus Vendredon por la tuta mondo, tial mi respondis,
ke se mi decidus lasi lin, mi estus certa, ke Vendredo ne lasus min.</p>
    <p>Eltrovinte, ke &#265;io estas bonstata sur la insulo, mi rebonstatigis mian
&#349;ipon, por ke mi unufoje plu lasu tiun terbordon.</p>
    <p>Irante fine al la &#349;ipo, la junulo, pri kiu mi &#309;us parolis,
alproksimi&#285;as kaj diras, &#8220;Sinjoro, pretron vi kondukis &#265;i-tien kun vi,
kaj dum vi ankora&#365; &#265;eestas ni deziras la edzi&#285;on de du el ni.&#8221; &#348;ajnis
al mi certe, ke unu estas la junulino, kaj ke la junulo deziras edzi&#285;i
kun &#349;i. Tial mi parolis iom varmvo&#265;e kaj diris al li, ke li bone
pripensu la aferon, &#265;ar la junulino ne estas edukita samrange la&#365; li.
Sed ridetante li diris, ke mi ju&#285;as malprave; estas Jako de &#264;iametio,
por kiu li petegas.</p>
    <p>Tion a&#365;dante, mi multe &#285;ojis, &#265;ar mi sciis, ke la junulino estas
la&#365;eble bona, kaj mi ju&#285;is, ke Jako estas bona; tial, samtage mi donis
&#349;in al li, por ke &#349;i estu lia edzino. Ili estis havontaj pecegon da
tero por kreskigi rikolton sur &#285;i, kaj domon, kaj budojn por iliaj
kaproj kaj provizoj.</p>
    <p>La insulo nun estis planata jene: Okcidentparto resti senkultura, tiel
ke surteri&#285;ante, la sova&#285;aj gentoj povos veni-deiri, ne&#285;emante iun.
Malnova domo esti por la &#265;efo kaj &#265;iuj la arbeta&#309;oj nun etendante &#285;is
la rivereto; sudparto por la blankuloj; kaj la nekulturita parto de la
insulo por la ru&#285;uloj kies boatojn ni bruligis.</p>
    <p>Mi pripensis, ke estas unu donaco, pri kiu mi jam ne pensis, nome la
libro de la Dia Vorto; kiun mi sciis, donos al ili novan forton por
laborado, kaj helpos al ili elporti la tentojn de la vivo. Tial mi
ordonis, ke &#265;iuj kolektu &#265;irka&#365; mi, kaj levante tiun-&#265;i &#264;eflibron, mi
diris, &#8220;&#284;in &#349;atu! &#284;in metu al la koro! &#265;ar &#285;i enhavas vortojn, kiuj
elvenis el la lipoj de Kristo nia Sinjoro, kiujn Li parolis al ni ame,
por nin tiri al Si mem. &#284;isnune, vi ne havis tian libron sur la
insulo. Sendube, tiuj-&#265;i ri&#265;aj kampoj; tiuj-&#265;i ri&#265;aj rikoltoj; tiuj-&#265;i
brilaj ondoj, kiuj lavas la bordojn &#265;irka&#365;ante vin, pruvos al vi, ke
estas Granda Dio, Dio de amo; sed, tia evidenta&#309;o ne estas sufi&#265;o, ne
dirante al ni pri la sa&#285;eco kaj la amo de Dio; kaj nin lasas en
mallumo pri la mondo venonta, mondo brila pro amo kaj paco; kaj, kiel
&#285;in atingi.&#8221;</p>
    <p>Nun estinte sur la insulo unu monaton; kvinan tagon de Majo mi denove
ekveturis kun mia bona Vendredo, &#265;iuj dirinte al mi, ke ili restos &#285;is
mi revenos por forporti ilin.</p>
    <p>Ferdeke, mi &#309;etis longan rigardon sur ilin, kaj tiam ka&#349;is mian
viza&#285;on en la manojn.</p>
    <p>Veturinte tri tagojn, kvankam la maro estis glata kaj trankvila, mi
vidis, ke &#349;ajnas iom nigra &#285;i unuloke, kaj a&#365;dis, ke unu el la &#349;ipanoj
krias &#8220;Teron!&#8221; Sciante, ke la terbordo ne estas proksima, mi ne povis
diveni la ka&#365;zon; tial mi ordonis la &#349;ipoficiron, ke li supreniru la
maston &#285;ispinte por eltrovi per la vidilo tion. Li malsupreniris kun
la malbonnova&#309;o ke trovi&#285;as multe da dudekoj de boatetoj plenaj je
sova&#285;uloj, rapide alproksimi&#285;antaj kun kruelegaj mienoj.</p>
    <p>Venante pli proksimen, mi komandis, ke la veloj estu faldataj, kaj la
&#349;ipo haltigata, kaj sciante, ke la plejmalbona&#309;o, kiun tiuj viroj
povos fari, estus nian &#349;ipon bruligi mi mallevigis la boatojn,
alligante unu al la anta&#365;a kaj unu al la posta parto de la &#349;ipo.</p>
    <p>Tiamaniere ni atendis la malamikon, kaj tempete ili nin atingis,
intencante, mi pensis, nin &#265;irka&#365;i. Unue ili ektimegis pro la grandeco
de la &#349;ipo, sed balda&#365; tiom alproksimi&#285;is, ke niaj &#349;ipanoj signodonis
lin, ke ili fori&#285;u, neintence, tio ka&#365;zis batalon kun ili. Ili pafis
sur niajn boatojn nubon da sagoj, kiujn niaj &#349;ipanoj detenis per
tabuloj por &#349;ildoj. Ni ne pafis sur ilin, kaj post duonhoro ili
fori&#285;is enmaron, kaj poste denove revenis al ni.</p>
    <p>Mi ordonis, ke miaj &#349;ipanoj ordigu la pafilojn, kaj sin ka&#349;u por esti
sendan&#285;eraj pri la sagoj, se ili pafus; tiam mi sendis Vendredon sur
la ferdekon por alvoki la sova&#285;ulojn ilialingve, kaj demandi, kion ili
intencas. Eble ili ne komprenis, kion li diras, sed tuj, kiam li
ekparolis, mi a&#365;das lin ekkrii, ke ili estas pafontaj. Estis tro vere;
ili flugigis densan nubon da sagoj, kaj al mi estis profunda mal&#285;ojo
ke Vendredo falas mortpafita. Neniu alia estis proksime, sed li estis
mortpafita per tri sagoj, kaj tri plu falis apuden. Mi tiom
frenezi&#285;is, ke mi &#285;ojus subakvigi &#265;iujn ilian boatojn, tial mi
allasis, ke la viroj &#349;argis kvin pafilojn per kugleta&#309;o kaj kvin per
kugla&#309;o, kaj mi redonis al ili tiel kruelegan pafadon, kiel ili anta&#365;e
neniam vidis.</p>
    <p>Tiam stranga sceno montri&#285;is al niaj okuloj, kaj neniaj vortoj povas
priskribi la teruron kaj timegon, kiuj ekkaptis ilin &#265;iujn, &#265;ar la
plejmulto el iliaj boatoj estis fendataj kaj subakvigataj &#8212; tri a&#365;
kvar per unu pafo. La ceteraj forveturis remileble.</p>
    <p>Ni enprenis unu malfeli&#265;ulon, kiu na&#285;is vivsave, sed lia parolado
estis tiel stranga, ke kornbruo la&#365; multe sciigus al mi. Unue, li ne
volis man&#285;i a&#365; paroli, kaj timante ke li mortsopiru, por kuraci lin,
ni lin forportis boate, kaj &#309;etis en la maron, kaj signodonis al li,
ke ni ne savos lian vivon, se li ne parolos kaj man&#285;os: Li na&#285;is
&#265;irka&#365; kaj &#265;irka&#365; la boato, kaj fine signodonis, ke li faros kiel ni
al li ordonos, tial ni enprenis lin en la boaton.</p>
    <p>Post lerniginte iom da vortoj, li diris al mi, ke lia gento kaj kvar
plu alvenis kun re&#285;oj por batalegi.</p>
    <p>&#8220;Sed kial,&#8221; mi diris, &#8220;ka&#365;zis ilin alproksimi&#285;i al ni?&#8221; Al tio li
rediris, &#8220;por ke vi vidu batalegon.&#8221;</p>
    <p>Tiel, pro tio, morti&#285;is Vendredo, kiu tiomjare, estis tiel bona kaj
fidela al mi! Mia koro mallevi&#285;is pro mal&#285;ojo. Ni envolvis lin en
mortkitelon, kaj kun profunda mal&#285;ojego, entombigis lin en la maro.</p>
    <p>Favoran venton, ni veturis al &#264;iuj Sanktuloj Golfeto, kaj tie ni
trovis la unumast&#349;ipon, kiu ni anta&#365;e alkondukis tien de la hejmlando,
kaj kiun mi intencis alsendi al mia insulo kun viroj kaj proviza&#309;oj,
post kiam mi scii&#285;us, kiel trovi&#285;is &#265;io tie.</p>
    <p>&#264;ar unu el miaj &#349;ipanoj deziregis reiri al la insulo en &#285;i, mi diris,
ke &#265;iuokaze li tion faru, tial mi transdonis al li por lia sklavo la
ru&#285;ulon, kiun mi havas sur la &#349;ipo. Mi anka&#365; eltrovis, ke unu viro,
timante la eklezion Hispanujan, &#285;ojus, se tie li kun edzino kaj du
filinoj lo&#285;us sendan&#285;eraj; tial mi alkondukis ilin sur&#349;ipon, kaj
sendis kun ili tri laktobovinojn, kvin bovidojn, unu &#265;evalon, kvar
&#265;evalidojn, kaj dudekon da porkoj: &#265;iuj, mi poste a&#365;dis, alvenis
sendan&#285;ere. Lasinte mian insulon nun por &#265;iam mi nun nenion plu diros
pri &#285;i. Mia vivresta&#309;o pasi&#285;is pleje en landoj la&#365; malproksimaj de
hejmo. De la Golfeto de &#264;iuj Sanktuloj mi veturis rekte al Bona
Espero. Tie mi lasis la &#349;ipon, por resti surtere.</p>
    <p>Mi tuj amiki&#285;is kun diverse viroj de Francujo, kaj du Hebreoj, kiuj
anta&#365;e venis al la promontoro por komerci. Mi trovis, ke iom da
komerca&#309;oj, kiujn mi alportis kun mi de la hejmo multege valoras, kaj
vendante ilin, mi gajnis multan monon, kaj mi a&#265;etis alteprezajn
&#349;tonojn, &#265;ar tiuj postulas nur malgrandan spacon.</p>
    <p>Pasiginte na&#365; monatojn &#265;e la Promontoro de Bona Espero, ni pensis, ke
estus la plej bona afero, kiun ni povas fari, dungi &#349;ipon, kaj
velveturi al la Spicaj Insuloj por a&#265;eti kariofilojn; tial ni dungis
&#349;ipon kaj virojn por &#285;in veturigi, kaj ekveturis. Ni veturis de
haveno al haveno diverse, a&#265;etis kaj vendis komerca&#309;ojn, kaj pasigis
ses jarojn en tiu-&#265;i parto de la mondo.</p>
    <p>Fine ni pensis, ke ni foriros kaj ser&#265;os novajn scenejojn; kaj balda&#365;
ni renkontis strangan klason da homoj, kiel vi diros, leginte tiun-&#265;i
rakonton, kaj rigardinte la ilustra&#309;ojn.</p>
    <p>Surteriginte, ni a&#265;etis grandan domon kanan, kiu kavas &#265;irka&#365; &#285;i altan
kanan palisaron, por eksteradi &#349;telistojn, da kiuj, &#349;ajnis al mi,
estas multe en tiu lando. La nomo de la urbo estas &#264;ingo, kaj ni
eltrovis, ke la foiro kiu teni&#285;is tie unu fojon &#265;iujare ne okazos &#285;is
post tri a&#365; kvar monatoj; tial mi ordonis, ke la &#349;ipo reveturu al la
Promontoro, &#265;ar ni intencis nun restadi iom da tempo en tiu parto de
la mondo, por iri &#265;irka&#365;rigardante de loko al loko, kaj poste reveni
al la foiro de &#264;ingo.</p>
    <p>Mi unue iris al urbo tre vidinda, iom de la terbordo, konstruis kun
rektaj stratoj kvadratangule.</p>
    <p>Sed mi devas diri, ke reveninte al mia naski&#285;a lando, mi miregis pro
la flata&#309;o de miaj konatoj pri la ri&#265;eco kaj komerco tiuparto monda,
&#265;ar, mi trovis, ke la viroj estas nur amaso da sklava&#265;oj, kiuj povas
fanfaroni nur pro malmulto da artoj a&#365; lerta&#309;oj, kaj ke iliaj manieroj
estas preska&#365; tiel krudaj kiel tiuj de la ru&#285;aj homoj, kiujn mi lasis
sur mia insulo.</p>
    <p>Kia estas ilia komerco kompare al la nia, a&#365; de Francujo a&#365; Hispanujo?
Kiaj estas iliaj havenoj kun malmulto da &#309;onkoj kaj barkoj, kompare al
niaj multenombroj &#349;iparoj? Unu el niaj milit&#349;ipoj povus subakvigi
&#265;iujn iliajn &#349;ipetojn, unu vico da Francaj soldatoj venkus &#265;iujn
iliajn bravulojn; mi estas dirota la samon pri iliaj havenurboj, kiuj
ne povos elteni unu momenton tian sie&#285;on, kia ni sie&#285;us ilin. Post tri
semajnoj ni venis al ilia &#265;efurbo, kie ni havigis grandan provizon da
teo, ventumiloj, &#349;aloj, pletoj, kaj kruda silko, kion ni metis sur la
dorsojn de niaj muloj, kaj ekiris norden. Estis kun ni kelke da ri&#265;aj
Skotoj, kiuj venis tien por komerci.</p>
    <p>Sciante, ke survoje ni eble renkontus &#265;iuspecajn riskojn, ni kunprenis
viraron por deteni la sova&#285;ularon, vagante de loko al loko tra la tuta
lando. Ni havis kvin gvidistojn, kaj &#265;iujn niajn monerojn ni kunmetis
en unu monujon por a&#265;eti nutra&#309;on survoje, kaj por pagi niajn
gvidistojn.</p>
    <p>Ni elektis &#265;efon por komandi, se estus necese batali por la vivo, kaj
ni multe bezonis lian lertecon.</p>
    <p>&#264;iuflanke, ni vidis homojn fabrikante tasojn, pelvojn, kaj botelegojn
&#265;iaforme elpenseble el bela argilo, kaj tio estas la argila&#309;o, kiu
havas tian famon: la &#265;efkomerca&#309;o en tiuparto monda.</p>
    <p>Unu objekton, diris la gvidisto, li montros al mi, kiun oni ne povas
vidi aliloke (kaj kiun mi vere ne povis ridmoki, kiel pri multaj
aferoj, kiujn mi vidis tie), jen estas domo tute konstruita el sama&#309;o
la&#365; la teleroj kaj tasoj, kiujn ni uzas, sed multe pli bela. &#8220;Kiel
granda estas tiu-&#265;i domo?&#8221; mi demandis, &#8220;&#264;u ni povas meti &#285;in sur
muldorson?&#8221; &#8220;Sur muldorson!&#8221; respondis la gvidisto, &#8220;Ja, du dekoj da
homoj lo&#285;as en &#285;i.&#8221; Tiam li kondukis nin por vidi tiun-&#265;i strangan
vida&#309;on, kiu vere estas granda domo, konstruita per palisetoj, sur
kiuj estis pendigitaj plata&#309;ojn el la plej bona materialo, kiun oni
povas fari el argilo. &#284;i havas brilan glazuron sur &#285;i, kiu brilas en
la sunlumo kvaza&#365; vitro. &#264;e la flankoj de la domo estas folioj kaj
helikformaj ornamoj, pentritaj per blua kolorilo, kaj la &#265;ambraj muroj
estis faritaj el malgrandaj platoj en &#265;ianuanca ru&#285;aj, bluaj, kaj
verdaj koloroj, kun iom da oro sur ili diverse tre strangforme, sed
farita bonguste; kaj &#265;ar la sama speco de argilo estis uzita por
kunigi la platojn, oni ne povas vidi, kie ili kuni&#285;as. La plankoj de
&#265;iuj &#265;ambroj estas sama&#309;oj, kiel anka&#365; la tegmento, sed tiu-&#265;i estas
tute nigra por deteni la varmegon de la sunradioj. Se mi havus pli
multe da tempo, mi estus &#285;ojinta vidante plu pri tiu-&#265;i stranga loko,
&#265;ar estas fi&#349;lagetoj, aleoj kaj kortoj, &#265;iuj faritaj simile.</p>
    <p>Tiu stranga vida&#309;o min detenis du horojn de miaj kunuloj; reveninte al
ili, mi pagis punmonon al nia &#265;efo, &#265;ar li kaj la ceteraj tiel longe
atendis pro mi; ja ni multe riskis, ne restinte kun la ceteraj.</p>
    <p>Post du tagoj ni atingis la Grandan Muron, kiu estis konstruita kiel
fortika&#309;o por gardi la landon kontra&#365; la sova&#285;ularoj, libere vagantaj
tra la ebena&#309;oj okcidente. &#284;i sin etendas la tutan longecon de la
lando, kaj turnas, kaj tordas, kaj estas tiel alta, ke estas supozita,
ke malamikoj &#285;in ne povus suprenrampi; se tiel, nenia muro ilin povus
halti.</p>
    <p>Nia &#265;efo permesis, ke kelkaj el ni iru por &#265;asi, kiel ili &#285;in nomas,
sed kio estas tie por &#265;asi krom &#349;afoj! Sed estante sova&#285;aj kaj
rapidaj, ili ne estas malbona &#265;asa&#309;o, kiel balda&#365; montri&#285;is; ili iras
arege.</p>
    <p>Dum tiu-&#265;i &#265;aso ni renkontis kelkajn sova&#285;ularojn, pri kiuj mi jam
parolis. Bandoj da ili vagas de loko al loko, por rabi kaj mortigi
&#265;iujn, kiujn ili renkontas. Ili ne konas lertmilitadon, nek
strategion, iliaj armiloj estas nebonaj; iliaj &#265;evaloj nur malbonaj,
malgrasaj bestoj; tute ne ta&#365;gaj por tedlaboro.</p>
    <p>Tuj kiam tiuj viroj nin ekvidis, ili kornblovas kelke da notoj, kies
sono estis tute nova al mi. Ni pensis, ke ili alvokis siajn anojn al
si, kaj, tiel estas; &#265;ar, balda&#365;, la&#365;a bando venis por kunigi kun ili,
kaj la&#365; mia opinio &#265;iuj estis malproksimaj mejle.</p>
    <p>Tuj kiam unu el la Skotoj, kiuj estas kun ni, a&#365;dis la kornblovegon,
li diris, ke ne perdu tempon sed staru en vicon, kaj ilin ataku. Mi
diris al li, ke ni batalos la friponojn, se li nin komandus.</p>
    <p>Ne vici&#285;ante, ili staris disamase, kaj rigardis nin sova&#285;e. Sed
vidante, ke ni atakos, ili pafis sagojn, kiuj kvankam boncelite, nin
ne atingas. Ni haltis por pafi, tiam alrajdis la&#365;eble por ataki ilin,
glavon enmane, komanditaj de la kura&#285;a Skoto.</p>
    <p>Tuj kiam ni atingis ilin, ili kuregis dekstren kaj maldekstren, sed
tri el ili, &#265;iu havante glavegon, sin defendis kaj la&#365;eble penis
revoki la ceterajn. Nia Skoto rajdadis proksimen al ili, kaj
pafiltenile de&#309;etis unu de lia &#265;evalo, mortpafis alian, kaj la tria
forkuris. Tiel fini&#285;is la batalo. &#264;io kion ni perdis, estis la
&#349;af&#265;asa&#309;o; neniu estis vundita.</p>
    <p>Tiamaniere ni iris de loko al loko; fine voja&#285;is al la &#265;efurbo de la
nordaj maroj, &#285;uste unu kaj duonon jarojn de kiam ni lasis &#264;ingon.</p>
    <p>Fine mi en&#349;ipi&#285;is por mia hejmlando, kiun mi lasis anta&#365; dek jaroj,
na&#365; monatoj kaj tri tagoj.</p>
    <p>Kaj nun mi finos tiun-&#265;i historion pri mia vivo. Havante la a&#285;on de
tri dudekojn da jaroj, mi sentas, ke alvenas la tago, pri kiu mi
pre&#285;as, mi eniros en la maron de paco kaj amo, kiu ne havas ondojn a&#365;
bordojn escepte tiujn de feli&#265;eco senfina.</p>
</document>